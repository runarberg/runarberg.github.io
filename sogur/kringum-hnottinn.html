<!DOCTYPE html>
<html lang="is">
  <head>
    <meta charset="utf-8">
    <meta name="viewport" content="width=device-width, initial-scale=1.0, user-scalable=yes">
    <meta name="date" content="2007-08-23">
    <meta name="author" content="Rúnar Berg Baugsson Sigríðarson">
    <meta name="author" content="Skúli Pálmason">
    <title>Kringum hnöttinn</title>
  </head>
  <body>
    <article>
      <header>
        <h1 class="title">Kringum hnöttinn</h1>
        <h2>eftir:
          <strong class="author">Rúnar Berg Baugsson
            Sigríðarson</strong> og
          <strong class="author">Skúla Pálmason</strong></h2>
        
        <nav class="toc">
          <ol>
            <li><a href="#á-íslandi">Á Íslandi</a></li>
            <li><a href="#london-er-rachidia">London –
                Er-Rachidia</a></li>
            <li><a href="#er-rachidia-rabat">Er-Rachidia –
                Rabat</a></li>
            <li><a href="#madrid">Madrid</a></li>
            <li><a href="#madrid-havana">Madrid – Havana</a></li>
            <li><a href="#havana-tulum">Havana – Tulum</a></li>
            <li><a href="#tulum-santa-elena">Tulum – Santa
                Elena</a></li>
            <li><a href="#santa-elena-xela">Santa Elena –
                Xela</a></li>
            <li><a href="#xela-utila">Xela – Utila</a></li>
            <li><a href="#utila-león">Utila – León</a></li>
            <li><a href="#utila-san-josé">Utila – San
                José</a></li>
            <li><a href="#leon-panamaborg">Leon –
                Panamaborg</a></li>
            <li><a href="#quito-yurimaguas">Quito –
                Yurimaguas</a></li>
            <li><a href="#lima-cusco">Líma – Cusco</a></li>
            <li><a href="#cusco-puno">Cusco – Puno</a></li>
            <li><a href="#punu-nazca">Puno – Nazca</a></li>
            <li><a href="#huacachina-lima">Huacachina –
                Lima</a></li>
            <li><a href="#punta-arena-el-calafate">Punta Arenas –
                El Calafate </a></li>
            <li><a href="#el-calafate-buenos-aires">El Calafate –
                Buenos Aires</a></li>
            <li><a href="#santiago-raba-nui">Santiago – Raba
                Nui</a></li>
            <li><a href="#los-angiles-canberra">Los Angiles –
                Canberra</a></li>
            <li><a href="#gold-coast-singapur">Gold Coast –
                Singapúr</a></li>
            <li><a href="#pulau-batam-bukit-lawang">Pulau Batam –
                Bukit Lawang</a></li>
            <li><a href="#georgetown-ko-chayam">Georgetown – Ko
                Chayam</a></li>
            <li><a href="#georgetown-bangkok">Georgetown –
                Bangkok</a></li>
            <li><a href="#bangkok-luang-prabang">Bangkok – Luang
                Prabang</a></li>
            <li><a href="#bangkok-laos-bangkok">Bangkok – Laos –
                Bangkok</a></li>
            <li><a href="#luang-prabang-vientiane">Luang Prabang –
                Vientiane</a></li>
            <li><a href="#bangkok-kambódía-bangkok">Bangkok –
                Kambódía – Bangkok</a></li>
            <li><a href="#vientiane-ha-noi">Vientiane – Ha
                Noi</a></li>
            <li><a href="#ha-noi-van-gia">Ha Noi – Van
                Gia</a></li>
            <li><a href="#ho-chi-minh-london">Ho Chi Minh – London</a></li>
          </ol>
        </nav>
      </header>
      
      <section id="á-íslandi"
               data-geojson='{"coordinates":[63.84, -22.44],"zoom":8}'>
        <header class="heimsreisa-section-header">
          <h2>Á Íslandi</h2>
          <h3>Kringum hnöttinn á átta mánuðum: <em>Fréttainnskot
              frá víkurfréttum</em></h3>
          <date datetime="2007-08-23">23. ágúst 2007</date>
        </header>
        <p>Grindvísku frændurnir Rúnar Berg Baugsson og Skúli Pálmason
          ráðast ekki á garðinn þar sem hann er lægstur. Eftir eina
          viku leggja þeir af stað í heimsreisu um fjórar heimsálfur
          og stefna ekki á heimkomu fyrr en eftir átta mánuði. Þeir
          segja að það sé ævintýraþráin sem reki þá út í þetta langa
          ferðalag. Frændi þeirra, Þórður Snær Júlíusson, hefur farið
          í álíka reisu og gaf þeim góð ráð við skipulagninguna.</p>
        
        <p>Í ferðalaginu verður stoppað í fjöldamörgum löndum. Fyrst
          koma þeir við í flestum löndum Mið- og Suður-Ameríku, þaðan
          ætla þeir til Páskaeyju og Tahiti, því næst til Nýja
          Sjálands og Ástralíu og svo upp í gegnum alla Suð-Austur
          Asíu. Lokahnykkur ferðarinnar er svo að taka
          Síberíuhraðlestina frá Peking til Moskvu og þaðan heim.</p>

        <p>Undirbúningur ferðarinnar hefur staðið í eitt ár og hafa
          strákarnir þurft að fá margar vegabréfsáritanir og fara í
          fjöldamargar sprautur til að vera við öllu búnir í
          ferðinni. Þó segjast þeir ekki vilja plana ferðina of mikið
          og því er óráðið hversu lengi þeir munu stoppa á hverjum
          stað og meira að segja hvar þeir muni gista. „Við erum bara
          búinn að bóka fyrstu tvær næturnar sem við gistum í London,“
          segir Rúnar og af svipnum að dæma þykir þeim mjög spennandi
          að fara út í óvissuna. Búast þeir við að ferðin muni kosta
          rúma eina milljón á mann og hafa þeir unnið fyrir henni á
          þessu ári sem undirbúningurinn tók.</p>
        
        <p data-geojson='{"coordinates": [64.01, -22.63], "zoom": 8}'>
          Rúnar segist vilja prófa brimbretti og Skúli er mjög
          spenntur fyrir teygjustökki, en þess utan geta þeir varla
          sagt hvað þeir hlakki mest til að upplifa í ferðinni, af
          nógu er að taka. Frændurnir segja að flestir sem hafi frétt
          af ferðalagi þeirra hafi verið öfundsjúkir, og skal engan
          undra því það eru ekki allir sem geta tekið sér átta mánuði
          í að ferðast um heiminn. Strákarnir ætla að leyfa fólkinu
          hér heima að fylgjast með og munu reglulega senda inn
          pistla.</p>
      </section>

      <section id="london-er-rachidia">
        <header class="heimsreisa-section-header">
          <h2>London – Er-Rachidia</h2>
          <h3>Matareitrun, hirðingjar, sól, hiti, sviti og heilu
            skógarnir af Pálmatrjám</h3>
          <date datetime="2007-09-07">7. september 2007</date>
        </header>
        
        <p data-geojson='{"coordinates": [51.50, -0.12],"zoom": 5}'>
          Við frændurnir, Rúnar Berg og Skúli, höfum verið hér í
          Marokkó síðan laugardaginn 1. September. Casablanca
          tók við okkur við sólsetur eftir allt normalið í
          Lundúnum. Þar í bæ, London þar að segja, hlotnaðist
          okkur sá höfðinglegi heiður að verða vitni að
          Elísabetu Bretadrottningu aka úr Bökkinghamhöllinni
          frægu í átt að minningarathöfn Díönu prinsessu
          sálugri.</p>
        
        <p data-geojson='{"coordinates":[33.52, -7.35],"zoom": 5}'>
          Endalausar strendur, snjóhvít eyðimörk, kús-kús,
          matareitrun, hirðingjar, sól, hiti, sviti og heilu
          skógarnir af Pálmatrjám. En Marokkó er bara svo miklu
          meira. Við eyddum ekki löngum tíma í Casablanca, rétt
          nóg til að skoða Hassam II moskuna, borða eina
          fajib-máltíð (sem við frændurnir vorum sammála um að
          væri einhver sú besta 400 krónu máltíð sem við höfum
          notið) og taka eina einkaskoðunarferð með hinum
          magnaða leigubílstjóra Haddim.</p>

        <p>Marrakesh var næst á dagskrá. Það tók okkur þrjár og hálfa
          klukkustund að ferðast þangað í úttroðinni lest. Plássið var
          ekki meira en svo að aldrei höfum við kynnst öðrum eins
          þrengslum og eftir slíka ferð er hammam <sup><a href="#fn1"
          class="footnoteRef" id="fnref1">1</a></sup> himneskt. Djamaa
          el-fna-torgið í miðjum gamla bænum í Marrakesh var ekki sett
          á heimsminjaskrá UNESCO að ástæðulausu. Hin einstaka
          menningarupplifun sem á sér engan samanstað í heiminum var
          ástæðan. Og við fengum að kynnast þessari upplifun og það
          getum við svarið tunguna okkar upp á að frekar hefðum við
          viljað vera krossfestir í gær en að lifa ævina án þess að
          eiga minningu af þessu torgi. Sögur eins margar og misjafnar
          og mennirnir ganga á víxl með miklum undirtektum og klöppum
          áhorfenda, bongótrommur og rafmagnsfiðlur og þúsundir manns
          hvert einasta sólsetur er það sem gerir þetta torg svona
          sérstakt.</p>
        
        <p>Skipulagsleysið varð til þess að við enduðum í Jeppa ásamt
          3 öðrum farþegum í 3. daga leiðangur yfir fjöll, gegnum
          skóga og inn í þá eyðimörk sem ber nafnið Sahara. Leiðin var
          löng enda erum við að tala um 600 km. Í jeppanum kynntumst
          við líka Sachi frá Japan og Maríu og Símonettu frá Ítalíu
          sem ferðuðust með okkur þessa leið, ásamt 2 bílstjórum sem
          við, því miður, munum ekki nöfnin á. Fyrst ókum við í 2000
          metra hæð yfir sjávarmáli upp á hinu Háa Atlas fjalli, svo
          sáum við nýmörg stórfengleg gljúfur sem samanstóðu af allt
          að 300 metra háum lóðréttum eyðimerkurklettum (sem áttu það
          til að kljúfa heilu fjöllin í tvennt) og læk sem rann í
          gegnum þau. Stundum hafði myndast dalur á milli klettana með
          pálmatréskógum svo grænum að þeir láta túborgdós blikna í
          samanburði. Nokkrar stórfenglegar köspur voru einnig á
          leiðinni m.a. sú sem margir kannast við í myndinni Babel sem
          Brad Pitt lék í. Inni í henni kynntumst við mjög
          vingjarnlegum teppagerðamanni af Berberætt. Hann var meira
          að segja var svo vinalegur að hleypa okkur 5 inn á heimilið
          sitt til að drekka te og skoða teppi. Hafði hann þau allmörg
          til sölu en brosið var ekki lengi á vörum hans eftir að við
          tilkynntum honum að við hefðum ekki áhuga á að kaupa af
          honum teppi. Guð blessi fröstreraða teppasölumanninn. Þannig
          er líka hinn týpíski Marokkóbúi, voðalega vinalegur og allt
          en það eina sem þeir eru á eftir eru peningar hins almenna
          túrista. Og þó virðast íbúarnir t.d. hér í Er-Rachidia (þar
          sem við erum ábyggilega fyrstu hvítu mennirnir sem sjást á
          götum úti síðan franski herinn fór héðan og íbúarnir því
          ekki mengaðir af túrismanum) sýna ósvikna vináttu og
          hjálpsemi.</p>
        
        <p>Áður en við kvöddum vini okkar í jeppaleiðangrinum fórum
          við öll saman í úlfaldaleiðangur í saharamörkinni. Eins og
          Skúli orðaði það: „Að ríða úlfalda er pein in ðí es.“
          Sjaldan hefur maður orðið jafn aumur í sitjandanum og eftir
          að hafa riðið þessum kvikindum í 4 tíma. Við skiptum þessu
          þó í tvennt því undir stjörnubjörtum eyðimerkurhimninum
          sváfum við eina nótt og tókum seinni tvo tímana í
          sólarupprás og riðum þá aftur í byggt ból.</p>
        
        <p>Það eru augljóslega kosningar í nánd hér í Marokkó. Miðum í
          tonnatali sem segja manni að kjósa ekki höfrungaflokkinn er
          kastað yfir mann á meðan maður situr alsaklaus í úttroðnum
          grand-taxa (sem er ekki svo stór eins og nafnið gefur til
          kynna, heldur yfirleitt svona 20 ára gömul Benz bifreið)
          eftir að við kvöddum vini okkar 3 í Erfoud og tókum
          fyrrnefndan leigubíl hingað til Er-Rachidia. Þegar á
          áfangastað var komið hrundi annar okkar, Rúnar Berg, niður í
          götuna um leið og stigið var út úr bílnum. Upp var ekki
          stigið uns löngu seinna. Ástæðan var sú að löppin var
          óstarfhæf sökum blóðleysis sem plássleysi er gjarnt að
          valda, því hér í Marokkó er venjan sú að troða 7 farþegum í
          áðurnefndan bíl sem annars er hannaður fyrir 4. Við sjáum
          til hvernig þetta fer og þá hvort annar slíkur bíll verður
          nokkurn tímann brúkaður af okkur frændum. En hitt er ljóst
          að úrgangurinn okkar mun halda áfram að sturtast niður um
          holu á gólfinu þar til 16. næstkomandi, því þá förum við til
          Kúbu.</p>
        <footer>
          <div class="heimsreisa-footnotes">
            <ol>
              <li id="fn1">
                <p>Hammam er marakóskur siður sem lýsir sér svo:
                  „Sérstakt baðsvæði þar sem fólk kemur saman og
                  hreinsar sig og/eða hvort annað með náttúrulegri
                  ólífusápu og vörmu vatni sem hellt er úr fötu. Dautt
                  skinn er skrúbbað af og stundum er þessu svo lokið
                  með nuddi. Venjuleg hammam baðferð gæti því farið
                  svo: „Einn herramaður fer inn í hammam fyrir
                  kynbræður. Hann borgar aðgangseyrinn 10 dirham og
                  biður annan herramann um skrúbb og nudd. Báðir
                  þessir herramenn klæða sig næst úr öllu nema
                  undirfötunum og láta gæslumann geima klæðin á meðan
                  baðið er tekið. Næst er haldið í lítið rými sem
                  hefur að geima tylft af fötum, nokkra krana og sirka
                  sex aðra hálfnakta herramenn. Annar herramanna
                  fyllir fötu af vatni og vætir hinn og sápar hann svo
                  liggjandi með ólífusápu. Því næst skrúbbar sá hinn
                  sami herramanninn með þar til gerðum hanska uns
                  lufsurnar af dauðu skinni lafa á líkamanum og
                  gólfinu fyrir neðan. Svo er skolað og maðurinn, enn
                  hálfnakinn byrjar að nudda herramanninn. Svo er
                  herramaðurinn sápaður aftur og skolaður og þá loks
                  getur hann klætt sig í fötin sín þar sem hann ilmar
                  eins og ólífa og er eins mjúkur og rass á barni.“ —
                  Mjög eðlilegt alltsaman.<a href="#fnref1">↩</a></p>
              </li>
            </ol>
          </div>
        </footer>
      </section>

      <section id="er-rachidia-rabat">
        <header class="heimsreisa-section-header">
          <h2>Er-Rachidia – Rabat</h2>
          <h3>Ramadan og aðrir mjög svo eðlilegir hlutir</h3>
          <date datetime="2007-09-15">15. september 2007</date>
        </header>
        
        <p>Ramadan er byrjuð og það sést á götum úti. Fyrir kristna
          menn að verða sér úti um mat fyrir sólsetur er hægara sagt
          en gert. Því brá annar okkar, Rúnar Berg sem fyrr, á það ráð
          að fasta einfaldlega með múslímska meirihlutanum hérna í
          Rabat. Ferðinni var svo heitið til Kenitra sem sögð var
          öruggur kostur fyrir þá sem vilja skella sér á
          brimbretti. Eins og víðast hvar í múslímsku löndunum voru
          nær allir veitingastaðir lokaðir í Kenitru, nema einn
          pítsastaður. Sem þýddi það að 8 klukkustunda löngu föstunni
          hans Rúnars var lokið.</p>
        
        <p>Við dvöldum yfir kosningarnar í Er-Rachidia. Og marakkóskar
          kosningar eru engu líkar þeim sem við könnumst við
          heima. Þar er dansað, sungið og spilað á trommur og lúðra á
          meðan við étum pulsur, drekkum kaffi og spilum vist
          heima. Samt er öllum sama um kosningarnar hérna. Eða eins og
          einn Marakkóbúi orðaði það þegar við spurðum hann hverjir
          væru að vinna: „Það er enginn að vinna kosningarnar, trén
          halda það (hann benti í átt að slíkum látum að það mætti
          halda að Old Trafford væri hinum megin við götuna) en meiri
          hlutinn kýs með því að kjósa ekki. Því sama hverjir halda að
          þeir hafi unnið og sama hverju þeir lofa, þá gerist alltaf
          ekki neitt, og það er þess vegna sem göturnar hérna eru
          svona.“ (hann benti á götuna fyrir neðan okkur sem var lítið
          annað en malarhrúga.)</p>
        
        <p>Ekki ósvipað lóninu okkar bláa heyrðum við af náttúrulegri
          laug 20 kílómetra í burtu. Þetta urðum við frændurnir að
          kíkja á, þarna var jú fallegt en að bera þetta saman við
          Bláa lónið er eins og að bera Jóda saman við
          sólgleraugu. Við tókum nokkra sundspretti og létum það nægja
          um sinn.</p>
        <p>Daginn eftir fórum við til Azrou. Azrou er fimm
          klukkustundum frá Er-Rachidia, en samt héldum við
          báðir að við hefðum villst hinum megin við
          Gíbraltarsund, því meira að segja moskan í þessari
          50.000 manna borg er líkari spænskri kirkju en nokkurn
          tíman þeim arkitektúr sem við höfum vanist hér í
          Marakkó. Það var ekki fyrr en við eftir 2 tíma göngu
          um umliggjandi skóga og fjalllendi (sem einnig voru
          evrópskir að líta) að ágætlega stór api varð á vegi
          okkar þegar við loksins áttuðum okkur á því hvaða
          heimsálfu við virkilega vorum staddir í.</p>
        <p>Leiðin lá til Rabat, í gegnum Féz og Meknéz með viðkomu
          í hinni heilögu borg Mouley Idriss. Fornt, er orðið
          sem notað er til að lýsa þessum borgum (að Meknéz
          undanskilinni) því, m.a., stendur háskóli í
          völundarmedínunni í Féz sem var reistur á 9. öld. Og
          unnið er að því að gera hann aftur starfhæfan. Okkur
          lærðist líka mikilvæg lexía í Féz, þegar maður er með
          opinberan leiðsögumann að fylgja sér minnkar
          söluáreitið um 100%. Meknéz er ekki nærri því jafn
          spennandi og Féz, að því frátöldu að hin heilaga borg
          Mouley Idriss og hinar rómversku rústir í Vulubilis,
          eru steinsnar í burtu.</p>
        <p>Það er ekki hægt að segja að sögumenn hafi sloppið við
          alla bakhnekki, eða alla vega ekki sá hluti okkar sem
          nefndur er Skúli. Á meðan hinn helmingurinn af okkur
          hefur svo gott sem sloppið við allan óþvera
          (matareitrun, moskítóbit o.s.frv.) hefur sá fyrri,
          allur út bitinn með tilheyrandi kláða, verið haldin
          misvægri matareitrun svo gott sem alla ferðina að
          fyrstu fjórum dögunum undanskyldum. Síðarnefndur
          höfundur, Rúnar Berg, varð svo næstum sprengdur í loft
          upp tvisvar sömu nóttina í Féz. Þruma varð í seinna
          skiptið til þess að vekja Skúla þar sem hann hélt að
          um sprengja hefði valdið hávaðanum, eða eins og sagt
          var: „Rúnar!!!  Heyrðurðu þetta? Þetta var sprengja.“
          (Hvort of mikill gullfoss valdi óhóflegri paranóju er
          fyrir vísindamenn að kanna.) Hin umrædda sprengjan var
          kannski örlítið alvarlegri en hún gerðist svo:</p>
        <blockquote>
          <p>Leslampinn í hótelinu er ekki að fúnkera sem skildi
            og því tekur Rúnar það á sig að lagfæra hann svo
            Skúli eigi auðveldara með svefn á meðan sá seinni
            liggur við lestur. Peran er eitthvað skökk og ekki
            er unnt að hreifa hana á meðan glergaurinn er
            fyrir svo hann er tekinn af. Peran er líka tekin
            tímabundið frá og könnuð. Eftir að greiningin
            hefur leitt í ljós að ekki hægt að laga hana nema
            að skipta um stykki sem erfitt er að fá svo seint
            um nótt er hætt við viðgerðina og gengið frá
            lampanum í fyrra horf. Peran er sett á sinn stað
            hrakfallalaust. En þegar röðin er komin að
            glergaurnum kemur svo hár hvellur að rúðan skelfur
            og allt ljós hverfur í byggingunni. „Er allt í
            lagi með þig Rúnar?“ Spyr Skúli. En Rúnar getur
            engu svarað þar sem hann liggur í krampa,
            þesskonar krampa er hlátur kann að valda. Nokkrar
            mínútur líða þar til ljósið birtist á ný og þá
            sést brunablettur á málningunni þar sem lampinn
            var fyrir þetta skelfilega atvik og hola í vegnum
            á stærð við lítinn handbolta.</p>
        </blockquote>
        <p>Engum varð þó meint af þessum bakhnykkjum og veiki
          hluti sögumanna er á batavegi.</p>
        <p>Nýr mánuður hófst eftir að 1428 ár eru liðin síðan
          Gabríel engill byrjaði að bera orð Guðs til Múhameðs
          spámans. Þessi mánuður er nefndur Ramadan og venjan er
          að allir heilbrigðir múslimar fasti þennan mánuð. Um
          kvöldmatarleitið sáu sögumenn eitthvað sem þeir höfðu
          aldrei búist við að sjá í höfuðborg Marakkó. Göturnar
          voru tómar en þegar kvölda tók trylltust götur Rabat
          sem aldrei fyrr. Fyrr þennan dag höfðu sögumenn farið
          í misheppnaða brimbrettaferð til Kenitru og daginn þar
          áður var farið í misheppnaða bíóferð. Ramadan setur
          svo sannarlega króka á vegi manns.</p>
        <p>Ekki er þó ætlunin að enda þennan pistill án þess að
          segja dálítið um Rómversku rústirnar í Volubilis og
          heilögu borgina Mouley Idriss. Á meðan Skúli lá lasinn
          á hótelinu í Meknés tók komst Rúnar að því að margir
          ofgreiða fyrir ferð á fyrrnefnda
          staði. Leigubílsstjórar hrúguðust að honum og buðu 3ja
          tíma sérferðir til þessara tveggja borga á aðeins 350
          dírham. Í Volubilis þyrfti svo að greiða 10dh. í
          aðgangseyri og 120dh. fyrir leiðsögumann. Alls 480
          dírham fyrir ferðina (3840kr.). Þess í stað borgaði
          sögumaður 10dh. í grand taxa (lýsingu á grand taxa er
          að finna í fyrsta pistli) til Mouley Idriss. Sú borg
          var byggð af fyrsta konungi Marakkó sem var uppi, var
          sögumanni tjáð, á 8. öld. Þegar þangað var komið í
          mannkynssögunni voru flestir Rómverjar farnir burt frá
          Norður-Afríku, enda Rómaveldi hrunið. En einhverjir
          voru enn eftir í Volubilis, en þeir hurfu þegar
          Arabarnir komu. Ferð með taxa kostaði svo 30dh. frá
          Mouley Idriss til Volubilis. Á gullöld Volubilis
          bjuggu þarna um 20.000 manns, bæði Berberar og
          Rómverjar, lífsviðurværi íbúanna virðist hafa verið
          útflutningur á ólífuolíu til Róm. Þrátt fyrir að
          borgin hafi verið notuð sem grjótnáma til að byggja
          upp nálægar Arababorgir og þrátt fyrir þá staðreynd að
          jarðskjálfti fór mjög illa með rústirnar á 18. öld, þá
          er borgin ótrúlega heilleg á að líta. Enn má sjá
          mósaíkið á gólfunum eins og það var lagt í gær og frá
          Volubilis er Mouley Idriss ótrúlega sérstök
          viðsjónar. Hún byggist efst uppi á bröttum hólum og má
          helst líkja henni við kamelhnúa.</p>
        <p>Nú liggur leiðinn til Casablanca, þaðan sem við fljúgum
          til Kúbu. Að öllum líkindum verður næsti pistill
          skrifaður þaðan. Það er að segja ef Castró hleypir
          okkur inn í landið.</p>
        <p><em>Insha’llaah Rúnar Berg og Skúli.</em></p>
      </section>

      <section id="madrid">
        <header class="heimsreisa-section-header">
          <h2>Madrid</h2>
          <h3>Heimsreisufararnir aðskildir</h3>
          <date datetime="2007-09-18">18. september 2007</date>
        </header>
        <p>Ævintýrin virðast leita heimsreisufarana Skúla og Rúnar
          Berg uppi. Allavega er sá síðarnefndi núna fastur í
          Madrid á meðan Skúli heilsar upp á Kastró.</p>
        <p>Heilt Atlandshaf skilur nú heimsreisufaranna frá
          Grindavík að. Á meðan Skúli ferðast um
          Karapíuhafseyjuna með nýju vinunum sem hann kynntist á
          Kúpu, situr Rúnar Berg og biður til Guðs um að redda
          sér flugmiða til Kúpu í Basilica San Francisco el
          Grande risavöxnu kirkjunni í Madrid.</p>
        <p>Ástæðan fyrir þessu misræmi er lítill misskilningur
          varðandi vegabréfsáritun sem átti að vera búin að
          berast fyrir flugið til Madrid en gerði það
          ekki. Slíkt ætti nú samt að vera hægt að redda með því
          að færa flugið aðeins til á meðan gengið væri frá
          vegabréfsárituninni. En það var ekki unnt heldur sökum
          misræmis milli þeirra flugfélaga sem áttu í hlut.</p>
        <p>Aðspurður sagði Rúnar Berg að þetta væri allt
          dæmigerður skrifstofublókarháttur og jafnvel eftir að
          hafa eitt yfir 5000 krónum í utanlandssímtöl til 5-6
          landa bæði frá Marakkó og Spáni benda allir hvor á
          annan til þess eins að varpa vandamálinu annað í stað
          þess að leysa það bara þá og þegar.</p>
        <p>Annar kostur var ekki í stöðunni fyrir Skúla en að nýta
          flugið og fara til Kúbu og til að bæta gráu ofan á
          svart vildi svo óheppilega til að hann fór með bæði
          flugmiðabúntin með sér, skiljandi Rúnar eftir í
          Madrid, eins og forlögin vildu, með enga flugmiða.</p>
        <p>Rúnar er nú að leita leiða til að komast yfir til
          Karabíska hafið <em>„sama hvort það sé til Mexíkó,
            Kúpu eða Texas“</em> á meðan Skúli rabbar hinn
          rólegasti við Kastró hinum megin Atlandshafsins.</p>
      </section>

      <section id="madrid-havana">
        <header class="heimsreisa-section-header">
          <h2>Madrid – Havana</h2>
          <h3>Romm, vindlar, systur og fleiri skemmtilegheit</h3>
          <date datetime="2007-09-28">28. september 2007</date>
        </header>
        <p>Það var alltaf til í stöðunni að leiðir okkur myndu
          skiljast einhvern tíma þessa átta mánuði sem við
          ferðumst. Reyndar töldum við það óhjákvæmilegt. Verst
          að það skyldi gerast þegar heilt haf skyldi á milli
          okkar. Vegabréfsáritunin sem á vantaði reddaðist á
          svipstundu þegar um það var að spyrja, en jafnvel í
          Kúbu voru við frændur aðskyldir og áttum erfitt með að
          sameina leiðir okkar, jafnvel þó við værum á sömu
          eyjunni. Reynslan sem við öðluðumst á Kúbu skiptist
          því í tvennt og sömuleiðis pistillinn að þessu
          sinni.</p>
        <h4 id="skúli-segir-frá">Skúli segir frá</h4>
        <p>Eftir að hafa reynt að breyta fluginu okkar félaganna
          til Kúbu án árangurs reyndi ég að tjékka mig inn í
          flugið svo að allavega annar okkar þyrfti nú ekki að
          kaupa nýjan flugmiða. Fljótlega komst ég nú að því að
          miðann til Havana vantaði af einhverjum óskiljanlegum
          ástæðum í flugmiðaheftið. Ég reyndi tvo mismunandi
          tjékk-inn bása en ekkert gekk. En, eins og einhver
          vitur maður sagði einhverntímann „allt er þegar þrennt
          er.“ Ég reyndi þriðja básinn og tjáði sú ágæta kona
          mér að það væri búið að loka fyrir tjékk-inn í flugið
          en henni tókst nú samt að redda þessu fyrir
          mig. Þannig að ég hleyp af stað, verkjandi í
          geirvörturnar af stressi og hleyp í sirka hálftíma í
          gegnum risavaxinn Madrid flugvöllinn. Löðrandi
          sveittur bankar litli ljóshærði Íslendingurinn á
          lokaða flugvélarhurðina og gengur inn skömmustulegur á
          svip. <em>Jess, æ meid it</em>.</p>
        <p>Eftir rúmlega átta tíma flug lenti ég (með
          snyrtibudduna mína og megnið af fötunum í töskunni
          hans Rúnars í Madrid) í Havana og bað næsta
          leigubílsstjóra að skutla mér á hótel eða á Casa
          Particular (hálfgert bed&amp;breakfast). Sá elskulegi
          bílstjóri tók mig heim til sín og bauð mér kaffi. Ég
          afþakkaði pent. Þá fór hann með mig upp þar sem ég
          gisti þá nóttina.</p>
        <p>Daginn eftir fór ég á casað sem við Rúnar höfðum bókað
          og hitti þar fyrir tvær elskulegar stelpur; Tali frá
          Ísrael og Suzie frá Ástralíu. Þær stöllur drógu mig
          með sér í miðborg Havana þar sem við fórum á
          byltingarsafnið og í skoðunarferð í vindlaverksmiðju
          þar sem keyptir voru Cohiba vindlar (quality
          stuff). Stelpurnar spurðu mig svo hvort ég væri ekki
          til í að fara í smá roadtrip með þeim og ég lét nú
          slíkt tækifæri ekki úr greipum mínum renna. Við á
          bílaleigu og náðum í hinn ágæta Kia Rio sem var okkar
          í fimm daga. Morguninn eftir sóttum við svo hinn
          ávallt hressa Jeff frá Ástralíu og kúbverska
          hálfkærustu hans Jani. Þessi föngulega grúppa hélt
          síðan ótrauð af stað til Cienfuegos þar sem við tók
          einhver mesta leit að gistingu í manna minnum. Þannig
          er nefnilega mál með vexti að af einhverjum ástæðum
          mega bara vera tvö herbergi í hverju casa og einungis
          tvær manneskjur í hverju herbergi.</p>
        <p>Þetta leystist þó þannig að við gistum í þremur
          mismunandi húsum í sömu götunni. Um kvöldið var
          auðvitað tekið í eitt stykki romm flösku sem var
          slátrað áður en haldið var á diskótek í plássinu. Þar
          var dansað og drukkið mojito þangað til að húsinu var
          lokað. Svona til að gera langa sögu stutta vöru næstu
          kvöld mjög svipuð; rommflöskur, dans og
          skemmtilegheit. Eitt kvöldið reyktum við síðan
          kúbverskan vindil sem var alls ekkert svo góður þrátt
          fyrir að vera kúbverskur. Eða kannski eru bara allir
          vindlar ógeð?</p>
        <p>Á laugardagskvöldið komum við aftur til Havana og
          skiluðum bílnum. Kvöldið var mjög rólegt þar sem að
          Suzie átti flug eldsnemma um morguninn til Mexíkó og
          þaðan til New York. Þá vorum við Tali orðin ein eftir
          af hópnum góða. Næsta dag vorum við á röltinu og
          hittum mjög vinaleg systkini sem fóru með okkur á bar
          í nágrenninu. Þar drukkum við nokkra mojito,
          spjölluðum og reyndum að dansa salsa. Bróðirinn var
          mjög elskulegur að bjóða mér systur sína eins og
          ekkert annað væri eðlilegra. Svo þegar reikningurinn
          kom var mér ekki skemmt. Heilir 114 CUC sem samsvarar
          um 8000 kalli. <em>“This is f***ing ridiculous”</em>
          sagði ég en þá sagði bróðirinn <em>“This a very famous
            place”</em> við enduðum auðvitað á að borga þetta þar
          sem við nenntum nú ekki að lenda í einhverju
          veseni. Hrikalega svekkjandi að fólk hérna geti ekki
          bara verið vinalegt án þess að þurfa að kreista
          peningana út úr ferðamönnunum því ég veit að bróðirinn
          hefur verið að fá einhverja prósentu. Bölvað
          kvikindið.</p>
        <p>Annars höfðum við Tali það bara gott síðustu daga í
          Havana. Áreitið hérna verður bara fyndið eftir nokkra
          daga þar sem óteljandi tilboð um vindla, taxa,
          veitingastaði, casas. <em>“Hello my friend, where are
            you from?”</em> var spurt mann á fimm skrefa fresti og
          við sögðumst alltaf vera frá Uzbekistan. Bara gaman
          það.</p>
        <p>Í dag fann ég svo loksins Rúnar Berg sem lét frasa eins
          og <em>„I don’t sell it cheaper than I bought
            it“</em> við snæðinginn og Tali yfirgaf mig og fór
          aftur heim til Ísrael. En á morgun förum við til
          Mexíkó. Það verður eflaust nýtt ævintýri.</p>
        <h4 id="rúnar-segir-frá">Rúnar segir frá</h4>
        <p>Í morgun fór ég í messu í San Francisco el grande í
          Madrid. Kaþólsku messurnar eru ekki eins spennandi og
          ég hafði vonað. Þær eru meira svona að presturinn er
          blaðrandi eitthvað um föðurinn soninn og heilaga
          andann. Kvöldið áður hafði ég þar að auki skroppið á
          ísraelskt kvikmyndaþemakvöld í húsi fínna lista.</p>
        <p>Jæja af þessum þrem kvöldum sem ég eyddi í Madrid fóru
          2 seinustu í spænska bjórdrykkju. Madrid er ótrúlega
          samevrópsk borg. Eftirfarandi þjóðerni eru þau sem ég
          hitti þessi tvö kvöld: <em>Spánn, Pólland, England,
            Írland, Svíþjóð, Þýskaland, Holland, Rúmenía, Danmörk
            og Frakkland, auk Bandaríkjanna og
            Nýja-Sjálands</em>. Á eina stelpu rambaði ég líka
          tvisvar á tvö mismunandi kvöld. Bea var hún kölluð,
          auðsjáanlega sænsk. Hún var líka þokkalega vinsæl hjá
          kyninu mínu, líklegast út af ljósa hárinu. Að mínu
          mati var nótt númer tvö í Madrid sú fjörugusta. En hún
          hófst á tveggja tíma göngu í leit að blúsi sem, þegar
          loksins ég komst á staðinn, var lokaður. Alveg
          dæmigerður ég líka því seinna komst ég að því að það
          voru 2 aðrir blúsar í kortersfjarlægð frá
          hostelinu. Ég ákvað nú samt að fara í bíó senna
          kvöldið frekar en blús. Þar sem maður kemst alltaf
          einhverstaðar á blús en það er svolítið sérstakt að
          horfa á ísraelskar kvikmyndir á Spáni, allavega
          hjálpar spænski textinn mér lítið að skilja
          hebreskuna. Bea, samt sem áður, kvaðst dást að
          hugrekkinu mínu. Að ferðast einn án þess að skilja
          tungumálið né hafa hugmynd um hvað ég eigi eftir að
          gera og samt sem áður kynnast nýju fólki, stunda
          kirkjur, pöbba og menningarviðburði með bros á
          vör.</p>
        <p>Ég eldaði mér líka verstu máltíð sem ég hef
          nokkurntíman smakkað á ævinni. Þetta átti að vera
          einhverskonar hakk og spaghetti en þar sem eina
          kjöttegundin sem ég kann að bera fram á spænsku er
          carne de vaco (nautakjöt) varð ég að sætta mig við
          nautakjötssneiðar (frasaorðabókin mín hafði ekki orð
          yfir hakk). Þar ofan á var ekki til neitt smjör eða
          olía á hostelinu svo ég varð að steikja kjötið úr
          vatni, sem auðvitað brann fyrir vikið. Þess á milli
          sauð ég svo of mikið spaghetti og kartöflumús svo úr
          varð hin mesta drulla. Þegar ég ætlaði loks að koma
          þessu á matardisk sullaðist þetta svo út um allt. En
          sem betur fer var hostelið tómt svo enginn varð vitni
          að þessari travestíu.</p>
        <p>Allt annað norm sem ég stundaði í Madrid er kannski
          ekki frásögu færandi, þar sem það var ósköp venjuleg
          borgarskoðun. Ég sparaði mér smá pening með að labba
          hana, sé ekki eftir því. Og svo fór auðvitað hellings
          peningur í að reyna að redda þessu bölvaða flugi. — En
          nú er því reddað.</p>
        <p>Ég var þrjár nætur í Havana á meðan Skúli ferðaðist um
          landið. Mér líkaði eiginlega ekkert sérstaklega við
          borgina. Of mikil mengun er ástæðan þá aðallega
          túristamengun. Sökum hennar er ekki hægt að treysta
          neinum. „Vinur minn, hvaðan ertu?“ spyrja þeir, en eru
          á höttunum eftir því að þú borgir fyrir þá mojitos,
          borgir fyrir kynlíf með systrum þeirra, kaupir af þeim
          vindla (allir virðast vinna í vindlaverksmiðju), eða
          einfaldlega gefir þeim eitthvað, buxurnar þínar,
          tónhlöðuna eða einfaldlega peninga. Í rauninni eru 3
          af hverjum fjórum Havanabúar sem yrða á mann að fyrra
          bragði að reyna að selja manni vindla, sem oftast eru
          þýfi eða gervi, hinir eru að reyna að plata mann í að
          gefa sér eitthvað.</p>
        <p>Eftir 3 nætur í Havana er ég hér í Trinidad. Ég byrjaði
          að taka einfalda skoðunarferð um þessa merku
          nýlenduborg, þar sem fólkið í fátækar hverfunum hefur
          ekki einu sinni götur til að ganga á. Byggð af
          Spánverjum á 16. öld stendur hún nær eingöngu úr
          nýlenduhúsum. Og hér eru nær allir listamenn. Um
          kvöldið er ég staddur á trúbador. Tala þar við 3
          sænskar stelpur sem eru í 3ja mánaða reisu um
          latnesku-Ameríku. Meðal annars ætla þær í Inkatrail
          mánuði á undan okkur Skúla. Spurning hvor ég eigi ekki
          eftir að hitta þær aftur seinna einhversstaðar í
          Gvatemala eða Nikaragva. Svo er það salsa. Ég er ekki
          maður í að taka þátt í dansinum en maður lifandi hvað
          fólkið hér dansar villtan dans.</p>
        <p>Núna daginn eftir er ég ríðandi á hest í þjóðgarði
          skammt frá Trinidad. Þar er náttúruleg baðlaug með
          fossi og helli þar undir sem er líkara paradís en
          einhverju hér á jörðinni. Eftir gott bað er svo riðið
          aftur í borgina og fengið sér kennslu í salsadansi. Sú
          kennslu stund reynist hin mesta tímasóun. En
          rækjumáltíðin sem ég fæ eftir kennsluna er engri
          lík. Ég er ekki búinn að sitja lengi
          um <em>mojito</em> í <em>casa de la música</em> undir
          berum himni áður en blók kemur að mér og biður mér að
          gefa mér buxurnar sínar. Ég neita pent og horfi á
          villta dansinn að öðru sinni á meðan ég sit á spjalli
          við hollenskt kærustupar. Þjóðerni þeirra er engin
          tilviljun því í raun eru um 50% gesta evrópskir. Ég
          hafði rekist á diskó fyrr um kvöldið og finnst
          sjálfsagt að líta þar við eftir að salsanu
          líkur. Diskóið er staðsett í stærðar helli, sem gerir
          það mjög sérstakt. Helladroparnir rigna yfir mann á
          meðan maður er á dansgólfinu eins og ekkert sé
          eðlilegra. Að labba þangað er enginn hægðarleikur
          fyrir ölvaðan mann í sandölum, nefnilega liggur leiðin
          í gegnum þykkt hitabeltiskjarr sem
          Guð-veit-hvaða-skepnur leynast í. Heill á húfi panta
          ég mér bjór og sest á borð. Á borðinu við hliðin á
          situr svo verulega sæt stelpa. Eftir að hafa stappað í
          mér stálinu fer ég til hennar og býð henni upp í dans,
          á spænsku. „Sí“ segir hún, mér til mikillar
          ánægu. Þegar hún situr sem fastast eftir að ég hafði
          rétt henni höndina ítreka ég boð mitt, en átti mig
          þess í stað hversu ekkert ég kann í spænsku.</p>
        <p>Ég geng í gegnum kjarrið í annað sinn og hitti svo
          nokkra strákpjatta að biðja mig um pening. „Nei!“ segi
          ég, „soy pobre,“ en nei fyrir þeim þýðir: „endilega
          þrengið meira upp á mig.“ Ég segi þeim að biðja frekar
          Kastró um pening en mig og upphef byltingu fyrir
          fólkið en hleyp loks burt eftir að þeir skipa mér að
          fokka mér.</p>
        <p>Svo kemur nótt, svo morgun og loks nýr
          dagur. Skipulagsleysið nær nýjum hæðum þegar ég pakka
          í bakpokann minn og rölti af stað út í
          buskann. Leiðinn liggur mér-er-sama-hvert til eða frá
          Havana. Hitinn er óbærilegur og enginn bílar eru á
          götunni. Tók ég ranga beygju einhversstaðar? Er þetta
          bara einhver sveitavegur? Af hverju stoppar enginn
          fyrir mér? Ávaxtasali á götunni segir mér að það séu
          80km í næstu borg. Kannski var þetta ekki svo góð
          hugmynd, þeir fáu bílar sem aka fram hjá eru fullir og
          þeir sem eru það ekki stoppa ekki.</p>
        <p>En ég dey ekki, nei. Ég enda í Cianfuegos, þaðan sem ég
          tek taxa til Havana tveim dögum seinna. Í Cianfuegos
          geri ég mest lítið, tala við hippa og fer í leikhús
          sem er eitthvað það leiðinlegasta sem mun nokkurntíman
          gera.</p>
        <blockquote>
          <p>Á tröppunum sit ég<br />
            í miðri Havana að bíða
            eftir<br />
            förunautnum.</p>
          <p>Því einn hef ég ferðast.</p>
          <p>Einn drakk ég í Madrid,<br />
            einn fór ég í hestbak í Trinidad,<br />
            einn dansaði ég í Trinidad,<br />
            einn lét ég plata mig í Havana,<br />
            einn húkkaði ég mér far til Cientfuegos,<br />
            og einn fór ég á ströndina í Cientfuegos.<br /></p>
          <p>En klukkan 3 verðum við tveir<br />
            í Capitulo í Havana.</p>
          <p>Því tveir fljúgum við til Mexikó á morgun.</p>
        </blockquote>
      </section>

      <section id="havana-tulum">
        <header class="heimsreisa-section-header">
          <h2>Havana – Tulum</h2>
          <h3>Afslöppun, afslöppun…og já, auðvitað meiri
            afslöppun</h3>
          <date datetime="2007-10-04">4. október 2007</date>
        </header>
        <p>Frá því að við, undirritaðir, lentum á flugvellinum í
          Cancún, Mexíkó hefur ein tómstundariðja verið tekin
          fram yfir allt annað. Það er hengirúm. Og þegar við
          erum ekki liggjandi á hengirúmum erum við liggjandi á
          ströndinni. Í sannleika sagt er það ekki það eina sem
          við höfum gert síðustu vikuna, en er þó ekki langt frá
          því. Einstöku sinnum höfum við risið upp úr
          hengirúmunum (sem er hægara sagt en gert talandi af
          reynslu) og t.d. fengið okkur kvöldmat, náð í fleiri
          bjóra eða bara til að koma sér í háttinn. Svo og líka
          þessi ótalmörgu skipti sem við höfum farið að gera
          eitthvað skemmtilegt. Þar innan telst til dæmis
          sundferðir með köfunarpípur, skoðunarferðir til
          ævafornra indíánarústa og hellaskoðanir.</p>
        <p>Við frændurnir sáum ekki fram á að geta notað kúbversku
          afgangspeningana okkar í neitt eftir að við færum
          þaðan svo við eyddum þeim öllum í 7 ára gamalt
          kúbverskt romm af bestu gerð, og gáfum svo
          afgreiðsludömunni í fríhöfninni ærlegt þjórfé fyrir
          afganginn. Og það var sko skálað um leið og fannhvítur
          strandsandurinn snerti okkar tuttugu tær í
          ferðamannanýlendunni á Kveney (Isla Mujeres). Daginn
          eftir var svo ljóst að ekki aðeins stútuðum við
          rommflöskunni, heldur kláruðum við líka
          fyllerískvótann næstu vikurnar. Og greyið Skúli varð
          óstarfhæfur daginn eftir því þar voru timburmenn að
          verki. Þann daginn var líka ekkert gert annað en að
          liggja á hengirúmum og ströndum til skiptis. Þann
          þriðja var Rúnar Berg svo óstarfhæfur vegna bruna. Og
          þann daginn brunuðum við um eyna á vespu milli þess
          sem við skoðuðum undur hafdjúpanna með
          köfunarpípu. Okkur báðum til furðu skiluðum við
          vespunni óbrotnir. Því það var svo sannarlega hlegið á
          götum úti af vankunnáttu okkar frændanna á þessu
          mótortæki.</p>
        <p>Kveney er svolítið mjög sérstök eyja. Nokkrum
          kílómetrum út fyrir Cancún (sem er borg fræg fyrir
          pakka- útskriftaferðir með tilheyrandi álagningu) er
          Kveney meira bakpokaferðalanganýlenda með tilheyrandi
          hippamenningu. Það sem bætti svo við upplifun okkar
          heimsreisufarana á þessari eyju var stökkið frá
          Kúbu. Styttra en til Færeyja var flugið en samt mætti
          halda að við værum komnir á annan hnött. Hérna í
          Mexíkó er virkilega raunhæfur möguleiki að treysta
          fólki án þess að verða rændur, og ennfremur virðist
          fólk skilja að „no“ þýðir að maður vilji ekki láta
          þrengja meira að sér.</p>
        <p>„Glætan að við séum í Mexíkó,“ var hugsun ofarlega í
          huganum á Kveney því okkur fannst við alls ekki vera
          staddir í Mexíkó þó við værum þeirra megin við
          landamærin. Svo við lofuðum okkur því að áður en við
          færum suður til Belís, myndum við dvelja í alvöru
          Mexíkó. Fyrst skoðuðum við þó eitt af hinum „nýju“
          undrum veraldarinnar, Chichen Itzá. Þannig fögnuðum
          við mánaðarafmæli reisunnar. Greinilegar voru
          rústirnar ferðarinnar virði en ekki eins
          yfirgripsmikið og vonast var eftir. Eiginlega var
          aðalsmerki heimsminjanna, El Castillo (stærsti
          pýramídinn), eina markverða rústin sem hægt var að
          skoða. Og það má ekki einu sinni fara inn í hann
          (einhver blók reyndi víst í gamladaga að ræna steini
          úr pýramídanum sem skemmdi allt fyrir okkur
          hinum). Það hjálpaði mjög svo samt að við vorum komnir
          eldsnemma um morgunninn á undan bæði sólinni og, það
          sem mikilvægar er, öðrum túristum.</p>
        <p>Seinna sama dag héldum við svo sunnar. Ekki alla leið
          til Belís, heldur til bæjar þar sem hengirúm er
          þjóðarsport. Tulum, heitir staðurinn. Að undanskyldri
          þeirri staðreynd að þessi pistill var skrifaður þar og
          einni hellaskoðun höfum við ekki stígið feti úr
          rúmunum sem hengd eru við tré. Fyrrnefnd hellaskoðun
          er ábyggilega sú áhugaverðasta sem við munum fara í í
          nánustu framtíð. Því þessi hellaskoðunarferð (Dos ojos
          heita hellarnir) var ekki farin á tveim jafnfljótum
          eins og venjan er þegar hellar eru skoðaðir, heldur
          með froskalöppum og köfunarpípu. Þessir hellar eru
          nefnilega fullir af ferskvatni, eða hálffullir réttara
          sagt, og því þarf maður að synda í gegnum þetta
          náttúruundur.</p>
        <p>Framundan er lítið annað en meiri afslöppun því á
          morgun erum við hugsa um að fara til Belís, sem er
          víst eitthvað mest afslappaðasta land í heimi…</p>
      </section>

      <section id="tulum-santa-elena">
        <header class="heimsreisa-section-header">
          <h2>Tulum – Santa Elena</h2>
          <date datetime="2007-10-13">13. október 2007</date>
          <h3>Af hákörlum, innbrotsþjófum og meintum
            frumskógargöngum</h3>
        </header>
        <p>Belís er smáríki í mið-Ameríku. Þar búa 295.000 íbúar
          af ýmsum kynþáttum, þá aðallega blönduðum afró-karabískum,
          indó-evrópskum og amerískum uppruna. Að vestri á landið
          landamæri að Gvatemala, að norðri er Yucatánskagi Mexíkó
          og í vestri er Karabíahafið. Belís er eina
          mið-Ameríkuríkið þar sem íbúar tala ensku, ef ensku er
          hægt að kalla því málið er líkara tælensku áheyrnar. Íbúar
          bera að mestu leyti innkomu sína af túrisma og
          erfiðisvinnu eins og skógarhöggi, sjómennsku eða bara
          lífið á götunni. Talað er um að yfir 30% íbúanna búi undir
          fátækramörkum. Margir velja jafnvel götuna yfir illa
          launaða erfiðisvinnu. Örvænting götulífsins, spilling
          yfirvalda og ráðandi hugmyndafræði um nauðsyn ofbeldis
          vinna saman að því að gera götur Belísborgar mjög
          hættulegar. Og já, Belís ber að varast</p>
        <p>Við fórum örlítið seinna inn í Belís en áætlað var
          vegna þess að við kynntumst bara of svölu fólki í Tulum
          til að skilja það bara eftir sísvona. Englendingurinn
          (Spike), Frakkarnir (Vladi og Niko), Norðmennirnir (Erik
          og stelpurnar) og jafnvel Kóreubúinn (Han) voru svo öll
          farin á laugardeginum og hostelið samanstóð eingöngu af
          ísraelskum gestum (ætla má að Ísraelar séu þeir
          fjölmennustu í mið-Ameríku). Við gátum þó ekki búist við
          að hitta neina í Belís því stjórnvöld þar eiga víst
          eitthvað sökótt við þessa Guðs útvöldu þjóð.</p>
        <p>Maður er nú ekki lengi að eignast nýja vini á
          ferðalögum. Við hittum Danina Anders og Jakob í
          chicken-bus á leiðinni til Belísborgar. Ef undirritaðir
          voru ekki nógu harðorðir um Belísborg áður þá lítur hún út
          eins og sumir hafa alltaf ímyndað sér Gvantanamófangelsið
          á Kúbu. Heyra má hótanir á götum úti, gaddavírar eru þar
          sem flestir myndu nægja að hafa runna, sjoppur og
          veitingastaðir vernda sig frá ránum með því að víggyrða
          starfsmenn og varning inni og svo er enginn púðluhundur
          sem sér um að vernda innbúin heldur mannvígur pitbull
          terrier. Úr einni sódómunni í aðra. Við frændurnir og
          Danirnir tveir fórum saman á bát til Caye Caulker næsta
          morgun. Og svei mér þá ef við vorum ekki komnir í minni
          útgáfuna af Kveney (Isla Mujeres sem lesa má um í fyrri
          pistlum). Eini munurinn er að í Belís er rigningatímabil
          og þá láta okkar líkan ekki sjá sig.</p>
        <h4 id="dagur-1-í-caye-caulker">Dagur 1 í Caye
          Caulker:</h4>
        <p>Við fundum út að það væri ódýrast að deila allir fjórir
          einu herbergi og skelltum okkur síðan í köfun með kafpípu
          í nálægum þjóðgarði út á hafi. Við fengum að sjá þónokkuð
          marga kórala, og Skúli varð yfir sig glaður að fá að synda
          með stingskötum á stærð við stóra rakka. Ólýsanleg
          upplifun hreint út sagt.</p>
        <h4 id="dagur-2-í-caye-caulker">Dagur 2 í Caye
          Caulker:</h4>
        <p>Rétt eftir að við vöknuðum fórum við strax aftur út á
          sjó. Í þetta sinn til að veiða fiska. Anders varð eftir á
          eyjunni þar sem hann er enginn sérstakur áhugamaður um
          fiskveiðar. Eftir að hafa veitt beituna með beitunni sem
          við veiddum til að ná í beituna var línunni kastað og
          beðið við stöngina. Og svo var beðið, og beðið meira og
          við vorum farnir að velta því fyrir okkur hvílík
          peningasóun þessi veiðiferð hafi verið þegar allt í einu
          var bitið á. Fyrsti fengurinn var hvorki meira né minna en
          hákarl dreginn í hlað af Rúnari. Jakob átti næsta feng,
          geddu. Og svo tók Skúli þrjár geddur í röð áður en haldið
          var í land. Ein geddan hans Skúla varð fyrir valinu í
          kvöldmatinn.</p>
        <h4 id="dagur-3-í-caye-caulker">Dagur 3 í Caye
          Caulker:</h4>
        <p>Ef einhver dagur fór í að gera ekkert þá var það
          þessi. Fyrir utan að glápa á imbann og hlægja að
          bandarískum auglýsingum var mesta afrekið að standa upp úr
          rúmunum til að fara út á strönd.</p>
        <h4 id="dagur-4-í-caye-caulker">Dagur 4 í Caye
          Caulker:</h4>
        <p>Það vöknuðu eflaust einhverjir gestir á hótelinu þegar
          fjórir ungir menn öskruðu eins og einhver væri kominn að
          myrða þá. Ástæðan fyrir öskrunum var skuggi sem sást
          hreyfast í einu hótelherberginu. Og undirritaðir verða að
          viðurkenna þátt sinn í þessum öskrum. Þeir vöknuðu við
          blótsyrði sem Anders lét út úr sér: „What the fuck are you
          doing here,“ litu við og sáu þennan skugga. Einn byrjaði
          að öskra, svo annar og loks öskruðu allir af lífs og sálar
          kröftum því í herberginu var óboðinn gestur sem líklegast
          ætlaði að gera sig líklegan til að ræna okkur á meðan við
          svæfum. Við teljum að öskrin hafi fælt hann burt því út
          lét hann sig fara um leið. Öndinni var varpað léttar eftir
          að gengið var í skugga um að allir væru óhultir og engum
          verðmætum hefði verið stolið. Skelfileg lífsreynsla.</p>
        <p>„Bless bless Belís. Eitthvað mikið þarf að ganga á til
          að við komum til þín aftur. Halló halló Gvatemala.“</p>
        <p>Chicken-bus (gamlir bandarískir skólabílar sem frægir
          eru fyrir óþægindi og þrengsli) í þrjá tíma að
          landamærunum og mini-bus, sem eru enn óþægilegri, í aðra
          þrjá tíma í frumskógarsveitina í El Remate. Anders og
          Jakob fóru með okkur. Þetta var eins og að ferðast aftur í
          tíman. Eldiviður var notaður til að elda, geitur og hænur
          voru í garðinum og til að komast í banka þurfti að taka
          rútu í borgina (Santa Elena).</p>
        <p>Hin nýju sjö undur veraldar saman standa af Petru í
          Jórdaníu, Kriststyttunni í Ríó, Kínamúrnum í Kína, Machu
          Picchu í Perú, risahausunum á Páskaeyju, ? og Chichen Itzá
          í Mexíkó skv. einhverri bjálfalegri netkönnun. Hvers vegna
          Tikal er ekki þarna í stað Chichen Itzá er álíka stór
          spurning og hvernig Mayunum tókst að byggja þessa
          risapíramída í miðjum frumskóginum. Við ætluðum að sjá
          sólina rísa frá stærsta píramídanum í Tikal en
          chicken-bussarnir eru bara ekki áreiðanlegri en svo að við
          misstum af sólarupprásinni. En við vorum þó á undan
          túristastraumnum sem gerði þessa upplifun svo geðveika að
          undirritaðir ætla ekki að nota fleiri orð yfir hversu
          geðveikar þessar 800 ára gömlu rústir eru. Á toppi stærsta
          píramída frumskógarins, þegar undirritaðir voru að skoða,
          alsaklausir og gáttaðir á fegurðinni, eitthvert það
          magnaðasta útsýni sem fyrir finnst í allri Norður-Ameríku,
          læddust tveir Spánverjar að okkur sem við höfðum áður hitt
          á ströndinni í Caye Caulker og þar á undan deilt herbergi
          með í Tulum. Svo síendurteknar áhittingar fá mann til að
          hugsa hvort allir bakpokaferðalangar fari ekki sömu leið í
          gegnum mið-Ameríku, þ.e. (Kúba), Kveney, Tulum, Caye
          Caulker, Tikal, Flores, Cobán, Xela og/eða Antigua. Sem er
          nokkurnvegin leiðin sem við höfum ákveðið að
          ferðast. Þegar þessi pistill er svo skrifaður eru
          undirritaðir, ásamt Anders og Jakob sem við höfum ákveðið
          að ferðast með alla leið til Xela núkomnir úr tveggja daga
          „göngu“ um frumskóginn. Ó hve þvílík skógarferð varð sú
          frumskógarferð. Og við lærðum tvo nýja hluti
          ferðinni. Númer 1: aldrei skipuleggja ferð á máli sem þú
          skilur ekki og númer 2: Aldrei borga leiðsögumanninum allt
          saman fyrirfram. Þessi svokallaða ganga byrjaði á
          rútuferð. 15 sekúndu ferð á pallbíl að rútuskýli, svo
          fórum við með rútu hálfa leiðina til Belís. Þá biðum við
          eftir því að einhver svokallaður vinur leiðsögumansins
          myndi pikka okkur upp. Þegar við vorum búnir að bíða í 2
          tíma eftir að þessi svokallaði vinur myndi birtast ákváðum
          við að labba síðustu 11km. Svo reyndum við að ganga í
          skugga um að við þyrftum ekki að ganga þennan veg aftur
          til baka, en þá kom í ljós að við þyrftum að greiða 1500
          kall aukalega fyrir það sem aldrei var talað um í
          byrjun. Jæja, við settum heimferðina á ís, gerðum
          næturstöðvarnar tilbúnar og fórum af stað í það sem við
          héldum að yrði tveggja daga frumskógarganga. En nei, ekki
          í gegnum frumskóginn að þar sem hinir sterkustu komast af
          og hinir veikustu verða fæða jagúara og öskurapa,
          nei. Heldur í gegnum víða túristastíga gerða fyrir þá sem
          vilja skoða Mayarústirnar Yaxhá. Rústirnar voru fagrar
          (ekki jafn fagrar og Tikal en mun fegurri en Chichen Itzá)
          og sömuleiðis útsýnið yfir nærliggjandi lón, það verður
          ekki tekið af þeim. Og eftir að hafa gengið ósköp
          venjulegan hring í gegnum rústirnar, sem við hefðum getað
          gert sjálfir var sofið í hengirúmum í einskonar
          frumskógarkofum, sem var reyndar þokkalega svalt en álíka
          notalegt og að ríða úlfalda. Daginn eftir náðum við svo
          miður fallegri sólarupprás uppi á einum píramídanum því
          það var skýjað og reynt að fá út úr leiðsögumanninum hvert
          ætti að halda næst. „Tveggja kílómetra ganga, svo bíll
          næstu 11 og þar sem skoðað verður einn hlutur í sirka 30
          mín. Og haldið heim með mini-bus,“ sagði hann. Við ákváðum
          að sleppa síðasta skoðunartúrnum eftir að komið var í ljós
          að þessir 11km. með bíl voru í raun ganga þar til pallbíll
          myndi taka okkur uppí (á vegi þar sem umferðin er 0,1 bíll
          á klukkustund). Og af þessari tveggja daga frumskógargöngu
          var gengið í gegnum þéttan skógartroðning í sirka tvær
          mínútur.</p>
        <p>Þar til næsti pistill verður skrifaður eru nokkrir
          hlutir sem við frændurnir munum passa okkur að gera.</p>
        <ol>
          <li>Læsa alltaf herbergjunum áður en við förum að
            sofa<</li>
                   <li>Halda okkur fjarri Belísborg</li>
          <li>Læra spænsku</li>
          <li>Borga aldrei fyrir túr fyrirfram</li>
          <li>Ráða ekki heimskan leiðsögumann</li>
          <li>Eignast helling af vinum, skemmta okkur, lenda
            í fleiri ævintýrum og gera hluti sem aðrir geta ekki
            látið sig dreyma um að gera svo lengi sem þeir halda
            sér á klakanum.</li>
        </ol>
      </section>

      <section id="santa-elena-xela">
        <header class="heimsreisa-section-header">
          <h2>Santa Elena – Xela</h2>
          <h3>Tajamulco, Champuche og fátækir Mayabændur</h3>
          <date datetime="2007-10-24">24. október 2007</date>
        </header>
        <p>Frá því síðast hafa þeir frændurnir verið í tvennu
          lagi, en samt ekki. Frá Flores fóru þeir með Dönunum
          Anders og Jakob til Kobán og í Kobán fóru þeir í tvær
          mismunandi ferðir. Anders, Jakob og Skúli fóru í dagsferð
          að skoða mjög sérstæð lón á meðan Rúnar Berg fór í þriggja
          daga sveitaferð í nálægum hverfandi skýjaskógum. Allir
          hittust þeir svo aftur í Quetzaltenango, eða Xela, sem er
          önnur stærsta borg Gvatemala með 110.000 íbúa í 2300 hæð
          yfir sjávarmáli. Daginn sem Rúnar kom svo seinastur til
          borgarinnar voru hinir þegar búnir að koma sér fyrir á
          þrem mismunandi stöðum og sóttu allir spænskuskóla á meðan
          sá sem seinna kom ákvað að sleppa honum og koma sér fyrir
          á fjórða staðnum í borginni. Því voru þeir allir dreifðir
          um borgina en hittust þó reglulega. Síðasta laugardag
          sameinuðust Rúnar og Anders fjallgönguföruneyti sem saman
          stóð af níu öðrum þátttakendum og fjórum leiðsögumönnum í
          sjálfboðastarfi. Skúli og Jakob fundu fyrir veikindum og
          slepptu því göngunni en síðar kom í ljós að Jakob var
          hrjáður sníklum og var settur á 6 mismunandi lyf næstu
          fimm daga. Gangan tók 2 daga, þar var tjaldað í 4000 metra
          hæð, vaknað klukkan þrjú um morguninn gengið síðustu
          hundruð metrana og horft á hina undurfögru sólarupprás frá
          hæsta punkti mið-Ameríku, Tajamulco. Skúli og Jakob voru
          komnir með nóg af þessari borg og litu svo á að spænskan
          og slappleiki varð þeim um megn svo þeir flúðu að vatninu
          Lago Atitlan 2 dögum fyrir áætlun á meðan Anders og Rúnar,
          nýkomnir niður fjallið, skemmtu sér konunglega með
          fjallgönguföruneytinu næstu tvö kvöld.</p>
        <p>Það sem Rúnari fannst merkilegast við Tajamulco var
          hversu íslenskt landslagið var. Þessi gígantíski gígur er
          meira svona 4000 útgáfan af Íslandi. Þar fyrir utan þótti
          honum mikið koma til sólarupprásarinnar sem og fannst
          honum merkilegt útvarpsmastrið merkilegt þar sem það var
          notað til að senda upplýsingar til skæruliða í
          borgarastyrjöldinni, því þarna stóðu þeir af sér veðrir í
          þessum öfgaskilyrðum sem veðrið og hæðin halda við. Það er
          ekki hægt að hætta að tala um þessa ferð nema að gefa
          ferðaskrifstofunni Quetzaltrekkers hrós.</p>
        <p>Eins og áður kom fram fór Skúli í dagsferð að
          undrafallegum lónum að nafni Champuche með Dönunum
          tveimur. Það sem var merkilegt við þessi lón var að þau
          mynduðust þar sem feiknarstór á rann neðanjarðar 300
          metra. Leiðsögumaðurinn okkar fór með okkur niður sleipan
          stiga inn í hellinn þar sem áin rann með ógnarkrafti. Á
          íslandi hefði maður verið bundinn, með hjálm og örugglega
          björgunarvesti líka en ef maður hefði misst gripið biði
          ekkert annað en dauðinn fyrir neðan. Fyrir utan þessa
          dagsferð hefur Skúli gert lítið annað en að liggja og lesa
          eða glápa á sjónvarpið sökum veikinda.</p>
        <p>Nú er bráðum tími til að kveðja Gvatemala. Mér þykir
          það leitt því mér finnst vera svo margt sem þarf að gera
          fyrir þetta land, og það sem verra er að mér finnst ég
          geta hjálpað en geri það ekki af einhverjum ástæðum. Í
          þessu tilviki er það ég, Rúnar Berg sem talar í
          1. pers. et. Það er gild afsökun að ég hélt í þessa ferð í
          þeim tilgangi að ferðast en ekki til að stunda
          sjálfboðastarf. Það er líka afsökun að ég veit að ég þarf
          að halda mér innan tímamarka. En samt líður mér illa. Ég
          hef það á tilfinningunni að landið eigi bara eftir að
          halda niður á við. Þið hafið eflaust öll heyrt í fréttunum
          ykkar um Pérez Molina forsetaframbjóðandann sem lofar
          þjóðaröryggi með hreyfanlegu hervaldi innan
          borgarmarka. Fréttirnar ykkar sögðu líka eflaust að þessi
          maður var gerður útlægur frá Gvatemala vegna þátttöku hans
          í þjóðarmorðunum árið 1982 og mætti því með réttu ekki
          einu sinni bjóða sig fram. Fátækur, upplýsingasnauður og
          örvæntingabrenglaður almúginn kýs þennan mann og hann mun
          að öllum líkindum sigra og opna veginn að hækkandi
          dánartíðni (sem þó er allt, allt of há í augnablikinu) því
          hann veit ekki betur og enginn er að gera neitt til að
          upplýsa hann. Á meðan friðarverðlaunahafi Nóbels, Menchú,
          fær fæst allra atkvæða. En eins og ég segi, er ég
          ábyggilega ekki að segja neitt nýtt því fréttirnar ykkar
          eru eflaust búnar að fjalla um þetta margoft.</p>
        <p>Í sveitaferðinni minni kynntist ég svolitlu sem ég mun
          eflaust aldrei gleyma. Alvöru fátækt. Ég borgaði óháðum
          samtökum einhvern pening fyrir að vera milliliður í að
          koma mér þangað. Þessi samtök vinna að því að bjarga
          skógum frá rányrkju. Því í þessum darwiníska heimi þar sem
          fátækir eru dæmdir til að verða fátækari er engin leið
          fyrir bændur af indíánaætt upp á fjöllum að lifa nema
          annaðhvort að snúa aftur í 100% sjálfsþurftarbúskap eða
          rækta meiri maís. Til að rækta meiri maís þarf að stækka
          ræktlandið og eina leiðin til að gera það er að brenna
          skóga. Vesturveldin eru ekki reiðubúin að borga sanngjarnt
          verð fyrir innfluttar landbúnaðarafurðir frá fátæku
          Ameríku og því mun það ávallt verða skógurinn sem mun lúta
          í lægra haldi því brátt mun hann hverfa allur ef ekkert
          verður að gert. Það sem fyrrnefnd samtök vinna svo að er í
          meginatriðum að borga bændum fyrir að láta skóginn eiga
          sig. Þau þjálfa karlmennina á bóndabæjunum sem
          leiðsögumenn og fá svo túrista til að borga fyrir
          þjónustuna. Ef skógarnir myndu hverfa, hefðu bændurnir
          ekkert til að sýna túristunum og því myndu þeir verða af
          þessu dýrmæta fé sem við komum með. Lífsskilyrðin eru
          hræðileg sem þau búa við. Sá nálægasti vegur er vart hægt
          að kalla veg, samgöngur á honum eru stundaðar aftan á
          pallbíl þar sem fólk hrúgast saman, en fyrst þarf þó að
          ganga í sirka 2 tíma til að komast á veginn frá
          bænum. Bærinn er meira átta plankar með bárujárni hér og
          þar heldur en alvöru hús. Við það er ekkert rafmagn tengt
          og fyrir hvert sólsetur þurfa börnin (tveggja til átta
          ára) að ganga þó nokkra vegalengd til að sækja vatn. Svo
          þarf að sækja brennivið, mala tortillur og fullt af
          annarri erfiðisvinnu. Mér var tjáð að flest börn nái í
          gegnum þriðja bekk hér í Gvatemala og byrja svo jafnt og
          þétt að týnast burt frá menntaveginum. Eina skemmtunin
          þeirra, var fótbolti. En í svo mikilli fátækt verður að
          nota samanbundna plastpoka.</p>
        <p>Ég hitti stelpu á hostelinu sem vinnur
          sjálfboðaliðastarf í svona sveit eins og þessari. Hennar
          starf er að upplýsa fólkið um alnæmi, svo virðist sem
          stjórnvöld séu óviljug til verksins. Umheiminum er sama um
          þetta land svo lengi sem landbúnaðarafurðirnar haldast
          lágar í verði og þau einu sem vilja eitthvað gera eru
          ungmenni sem hafa fengið nóg af því að vera stöðugt sagt
          hversu dásamlegur heimurinn sé. Ég er búinn að ákveða að í
          næstu ferð set ég mér engin tímamörk, engar fyrirfram
          pantaðar ferðir eða bókaðir áfangastaðir. Þá ferðast ég
          bara með flugvél til einnar borgar og vinn út ferðina
          þaðan. Ef ég hefði gert það svoleiðis núna væri ég bókað
          lengur hér í Gvatemala að leggja mitt af mörkum.</p>
        <p>Við kveðjum þennan pistill með því að upplýsa lesendur
          um þá staðreynd að hann er skrifaður á 21 afmælisdeginum
          hans Rúnars, þann 24. okt. sem einnig er kvennafrídagurinn
          og því óskum við öllum konum til hamingju með daginn með
          baráttukveðjum frá Gvatemala.</p>
      </section>

      <section id="xela-utila">
        <header class="heimsreisa-section-header">
          <h2>Xela – Utila</h2>
          <h3>Af hæstu tindum niður á dýpstu dýpi</h3>
          <date datetime="2007-11-05">05. nóvember 2007</date>
        </header>
        <p>Með meirihlutann hrjáða timburmönnum skröltu þeir með
          túristarútu frá Atitlánvatni til Antigua. Mikil
          afmælisveisla var að baki. Hjólreiðaferð um hina
          stórhættulegu vegi í kring um vatnið í umhverfi þar sem
          ekki einu sinni heimamenn nota vegina því bæði eru rán þar
          sem fátækir glæpamenn miða byssu á bifreiðar og reiðhjól
          saklausra vegfarenda. <em>„Never, ever, ever take the
            bus,“</em> segja þeir og ráðleggja manni að taka bátinn
          sem er hvort eð er fljótari yfir. Rúnar og Anders
          þrjóskuðust samt og uppskáru drulluveg sem hinir íslensku
          torfærubílar ættu í basli með að drífa. Þar sem þetta var
          verst fór vegurinn í 60 gráðu halla upp 5–600 metra háar
          brekkur. Fleiri en ein, „en það afmæli.“ En þegar litið
          var á fegurðina og afrekið er hægt að fullyrða að þetta
          var allt þess virði. Báturinn heim og beint á fínan
          veitingastað til að halda upp á afmæli. Þaðan á dúndrandi
          fyllerí, allir saman, því Rúnar Berg var orðin tuttugu og
          eins árs maður.</p>
        <p>Sammála voru þeir um eitt. „Antigua er megaflottur
          staður. Gallinn er bara að bakpokalingur þarna er 100%
          líklegur til að fá anorexíu.“ Slíkt er maturinn dýr að
          sögur fara upp í 450 kall fyrir hamborgara með frönskum
          plús 70 kall fyrir kók. Þvílíkt og annað eins rán. Og
          ferðin hélt áfram. Næstu daga áttu fjórmenningarnir eftir
          að eyða mestum sínum tíma sitjandi í ókristilega löngum
          rútum því þangað sem ferðinni var heitið voru x margir
          kílómetrar sem samsvarar samanlagt 17 klukkutímum í
          samgöngureiðum, deild niður í 2 til 3 daga. Stopp var
          planað í Cobán rústunum Hondúrasmegin landamæranna þaðan
          sem Skúli og Jakob skoðuðu aðrar merkilegustu (að sögn
          sérfræðinga) Mayarústirnar. Sammála voru þeir um að þessar
          rústir væru ekki peninganna virði að sjá. Annað stopp í La
          Ceiba var þeirra eini valmöguleiki því ferjan til Roatán
          (sem er ein þriggja Flóaeyja, þekkt fyrir ódýrustu kafanir
          heims) hafði verið felld niður vegna veðurs. Næsta morgun
          var henni aftur frestað og það var ekki fyrr en um kvöldið
          sem þeir komust til Roatán. Langri ferð var loks
          lokið. Eða hvað? Næsta morgun tóku þeir meðvitaða ákvörðun
          að Roatán, eða allavega West End, væri ógeðslegur staður
          sem kostaði allt of mikið að vera á. Ferðinni var því
          heitið til baka til La Ceiba, og frá La Ceiba með ferju
          til Utila, sem er önnur eyja í Flóaeyjaklasanum sögð henta
          bakpokalöngum betur.</p>
        <p>Ef enginn hafði getið sér til um þá var tilgangurinn
          með þessu langa ferðalagi langt út úr leið að kafa. Og það
          höfum við frændurnir líka stundað af kappi, núna er Skúli
          lengra kominn kafari og Rúnar náði sínu fyrsta
          köfunarleyfi sem virðist ekki ganga með öllu eins og það
          ætti því maðurinn verður alltaf súrefnislaus. Og nú þegar
          þessum punkti ferðarinnar er búinn fer öðru tímabili að
          ljúka. Við frændurnir höfum 6 vikur til að komast til Lima
          og á leiðinni eigum við eftir að sjá Amazón regnskóginn,
          Ekvador, Kólumbíu, Panamaskurðinn, Kosta-Ríka,
          Nígaragúavatn og Trujillo sem er staðurinn sem Kólumbus
          landaði fyrst að meginlandi Ameríku og svo náttúrulega
          allt það sem er á leiðinni þangað. Svona þröngur tímarammi
          kostar fórnir. Frumskógarsvæði hérna aðeins Austar sem
          kennt er við bölvað moskítókvikyndið er til dæmis ein af
          þessum fórnum. Í stað þess að fara í gegnum þennan svo til
          seinasta alvöru frumskóg mið-Ameríku eins og Jakob ætlar
          sér, þá förum við túristaleiðina til León í Nígaragúa með
          rútu á stórum fjölförnum vegum sem einhvernvegin hljómar
          ekki jafn spennandi og að fara til León í Nígaragúa aftan
          á pallbíl eða pramma í gegnum þröngan og fáfarinn
          frumskóg.</p>
        <p>Eftirsjáin er ekki eini óvinurinn sem við höfum
          eignast. Enn skæðari eru bölvaðir skorbastarðarnir og
          sýklarnir sem aldrei geta látið okkur í friði þó ekki væri
          nema í einn sólarhring. Jafnvel þó við gefum þessum
          bölsköpum þeirra lífsviðurværi halda þau áfram að eitra í
          okkur magann, smita okkur af þessum óteljandi
          viðbjóðssjúkdómum sem þau bera og skilja okkur loks eftir
          í skítnum þeirra með blóðrautt og útklórað skinn svo ekki
          sé minnst á heilu metrana af bólum á okkar hvítu og
          viðkvæmu húð. Ég sver til skaparans að ef eitthvað af
          þessum bastörðum svo mikið sem hugsar sér að smita mig af
          malaríu, þá mun ég efna til helferðar og mun ekki hætta
          fyrr en síðustu pörin eru komin í rannsóknarstofu
          bandaríska sjóhersins í Panama. Og eins og alltaf er það
          Skúli sem lendir í ýkjunum. Eftir talningu komu yfir 70
          bit í ljós bara á bakinu, þau minnstu 3 millimetrar í
          radíus og þau stærstu yfir 30. Og maðurinn er nýbúinn að
          jafna sig eftir væga sýklaárás sem stóð yfir í meira en 2
          vikur samfleytt.</p>
        <p>Á okkur frændurna hefur rignt síðan við stigum fæti
          yfir landamærin til Hondúras. Við stigum líka beint inn í
          rigningatímabilið hérna. Þökk sé þessari stanslausu
          rigningu verða tafirnar á ferðinni enn meiri, óvissa með
          ferjur aftur á meginlandið og frestun á köfunum sem fylgdu
          námskeiðunum. Skúli kláraði sínar kafanir fyrir löngu, í
          einni gekk skjaldbaka að honum neðansjávar eins og ekkert
          væri eðlilegra og í annarri skoðaði hann risa stórt flak á
          30m. dýpi. Á meðan bíður Rúnar eftir að rigningunni linni
          svo hann gæti fengið að upplifa svipaða hluti. Hefðum við
          samt verið á Haítí núna hefðum við sennilega eitthvað
          meira til að kvarta yfir en bara rigningu. Sömuleiðis hafa
          aðrir bakpokalangar lent í krappari aðstæðum en við þó svo
          að hann var ansi krappur þegar við fengum heimsókn frá
          innbrotsþjóf í Belís. Til dæmis lentu Danir sem við hittum
          hér í Utila í þeirri óskemmtilegu lífsreynslu að rútan
          þeirra var stoppuð og ræningjar gengu inn miðandi byssum á
          farþegana og hirðandi allt fémætt af þeim. Annar Daninn
          var heppinn að einn ræninginn var nógu miskunnarsamur til
          að skila honum aftur vegabréfinu eftir að hann spurði um
          það. Þetta eru hlutir sem maður þarf stöðugt að óttast í
          fátæku löndunum og ekki er hægt að hætta fyrr en aftur
          heima á frónni.</p>
      </section>

      <section id="utila-león">
        <header class="heimsreisa-section-header">
          <h2>Utila – León</h2>
          <h3>Góð ferð upp eitt
            eldfjall, steypuferð niður annað: <em>Rúnar
              Berg</em></h3>
          <date datetime="2007-11-13">13. nóvember 2007</date>
        </header>
        <p>Þegar síðasti punkturinn var settur aftast við síðasta
          pistill höfðum við frændurnir nýlokið sitthvorri
          gráðunni í köfun. Sú köfun var eftir vonum og hin
          mesta skemmtun þó annað, t.d. veður og árásir annarra
          lífvera á okkar auma líkama, fór miður. En þó ætluðum
          við ekki að vilja sætta okkur við að við karabíska
          hafið er rigningatímabil og við megum búast við
          rigningu hvenær sem er á meðan við dveljumst
          þarna. Svo við fórum frá Flóaeyjum til meginlandsins
          og ókum vesturettir meðfram strandlengju Hondúras til
          staðs sem nefnist Trujillo í grenjandi rigningu alla
          leiðina og á móti okkur tók (en ekki hvað?) grenjandi
          rigning. Annar af Dönunum tveim sem ferðast hafa með
          okkur í yfir mánuð gerði ekki einu sinni tilraun til
          að flýja rigninguna og var eftir í Utila, Flóaeyjum,
          og verður þar fram í desember til að læra
          köfunarmeistarann. Þegar hann hefur lokið því mun hinn
          Daninn, Jakob, bíða eftir honum í Kostaríka. Þá, á
          hinn bogin, eigum við frændurnir stefnumót við
          Suður-Ameríku sem þýðir að við höfum sagt skilið við
          Anders. En Jakob mun ferðast áfram í sömu rútu og við
          allt til Kostaríka þar sem hann áformar að dvelja þar
          í yfir mánuð.</p>
        <p>En nú að meginlandinu. Það eina sem Skúli og Jakob geta
          sagt um Trujillo, sem er einhver merkilegasti staður
          Mið-Ameríku hvað sögu varðar, er að þeir hafa verið
          þarna. Þarna steig Kristófer Kólumbus fyrst fæti á
          meginland Ameríku, þarna voru sjóræningjaárásir svo
          tíðar að bærinn var margsinnis rændur, brenndur og
          jarðaður við jörðu og þarna var ævintýramaðurinn
          William Walker líflátinn og grafinn eftir misheppnaða
          valdaránstilraun yfir alla Mið-Ameríku. Vegna
          rigningar tóku Skúli og Jakob þá meðvituðu ákvörðun að
          flýja til Kyrrahafsins með fyrstu mögulegu rútu næsta
          dag. Ég ákvað samt að bíða með að taka rútu þar til
          eftirmiðdegið. Morguninn notaði ég svo til að skoða
          öll þessi sögulegu undur sem bærinn hafði að
          bjóða.</p>
        <p>Það var hægara sagt en gert að flýja regnið. Það tók
          fjöldan allan af kílómetrum og ein landamæri. Alls tók
          ferðin 2 sólarhringi með 4-7 rútum (eftir hversu mikið
          menn voru reiðubúnir að borga fyrir). Og þegar birti
          til vorum við staddir í hinni einu sönnu höfuðborg
          byltingarinnar.</p>
        <p>Það er mjög erfitt að fara héðan frá León. Ég er
          núþegar búinn að vera hér í 9 daga sem er allt of
          mikið miðað við tímamörk. Um daginn var karníval,
          daginn eftir voru haldnir stórtónleikar, svo kom annað
          karníval nema þann daginn renndum við Skúli okkur
          niður virka eldfjallið Cerro negro, bjórinn hefur
          verið drukkinn, rommið hefur verið blandað og salsað
          hefur verið spilað (í bland við miður gott reggíton)
          og dansinn hefur fylgt hvert einasta kvöld, ef
          undanskilið er kvöldið í gíg virka eldfjallsins Telica
          (meira um það síðar). Svo hef ég heimsótt merkileg
          söfn og kirkjur. Þar má nefna stærstu kirkju
          Mið-Ameríku og byltingarsafnið (sem er meira fjórir
          veggir allir útataðir í úrklippum, ljósritum og myndum
          frá byltingunum auk eins byltingarsinna sem gæti þess
          vegna verið bróður Daníels Ortega eða sonur Che). Svo
          hefur mér líka margoft verið boðið að vera sagt sögu
          Níkaragva þar sem einn Leónbúi gengur um göturnar og
          útskýrir fyrir mér hvernig þau fjölmörgu málverk sem
          er búið er að mála um borgina tengjast sögu þessa
          lands. Á síðasta hluta seinasta málverksins sem mér
          var sýnt var mynd af tveimur krökkum sem hlupu,
          haldandi í hendur, út í óvissuna í engi sem hafði
          tekið við vopnunum sem lágu á víð og dreifð í blóðugri
          eyðimörkinni. Um þessar götur í dögginni má maður líka
          heyra trommuslátt. Það er trommusláttur sögu
          Níkaragva. Þrír krakkar, sem klæddir eru í búninga
          eftir aldagamalli hefð, dansa við þessa trommuslætti
          og segja sögu þeirra lands bundna í rímu. Svo er það
          bara ströndin, sólin, kaffið, vindlarnir, rommið og
          ekki síst fólkið sem gerir León að uppáhaldsstaðnum
          mínum hingað til.</p>
        <p>En það er ekki allt búið enn. Í næsta nágrenni eru
          fjöldinn allur af virku eldfjöllum og sem Íslendingur
          má ég ekki missa af þeim. Ég prílaði á tvö þeirra. Það
          fyrra, Cerro negro, fór ég með Skúla og öðru liði með
          pallbíl að rótum fjallsins. Þar var okkur fært sleða
          og búninga til seinni tíma nota. Svo hófst prílið að
          óvirkum gíg fjallsins. Ekkert að sjá þar sem maður
          hefur ekki séð áður, nema útsýnið frá kolsvörtum 400
          hólnum yfir græna akrana sem ná útfyrir
          sjóndeildarhringinn. Svo var virki gígurinn sóttur
          heim og sömuleiðis var þar ekkert nýtt að sjá fyrir
          Íslendingana. Því næst safnaðist hópurinn saman,
          sleðarnir settir á jörðina, við í búningana, við á
          sleðana, <em>„Ohh, you’ve got one of the Ferrari
            ones,“</em> segir leiðsögukonan, „Ðets kommfortíng tú
          nóf,“ svara ég horfandi niður 400 brekku með 4550
          halla, mér ýtt, ég renn niður, ég fer hraðar, og
          hraðar og hraðar, sleðinn byrjar að vagga, ég er
          kominn niður í miðja brekkuna, og enn eyk ég hraðann,
          sleðinn vaggar meira, ég sé jörðina nálgast allt of
          hratt, enn eyk ég hraðan og sleðinn heldur áfram að
          vagga, ég fell á hliðina, sleðinn flýgur í loftið eins
          og aldrei fyrr, ég rúlla og flýg í sömu átt og
          sleðinn, einn hringur, tveir hringir, kastast í
          loftið, lendi á bakinu, og renn svo næstu 20m. með
          hausinn á undan. Einn andardráttur, tveir, „hjúff, ég
          er á lífi,“ þrír, „Ég verð að standa upp og vona að
          enginn hafi séð þetta. Ég dríf mig niður og lít á
          sárinn, þetta eru bara einhverjar skrámur. Næstur er
          Skúli. Og niður fer hann eins og hann hafi aldrei gert
          annað alla sína ævi, ólíkt mér, á sleðanum allan
          tímann.</p>
        <p>Seinna eldfjallið, Telica, var ekki jafn mikið
          ævintýri, þó mér hafi tekist, eflaust fyrstur manna að
          fara í vímu af greipaldin. Gangan að toppnum var erfið
          en gígurinn, sá stærsti sem ég hef séð, gerði þetta
          allt þess virði. Í dögginni mátti til dæmis sjá
          fljótandi hraun og í dögun voru þau risa þverhnípi sem
          umlykja virka gíg fjallsins drungalegri en Látrabjarg
          getur nokkurtíman látið sig dreyma um. Í þennan gíg
          var venjan að kasta fólki með „hættulegar“
          stjórnmálaskoðanir niður úr þyrlu í einu af þeim
          fjölmörgu borgarastyrjöldum sem þetta land hefur
          þjáðst af.</p>
        <p>Og svo var líka einn menningarviðburður sem ég sótti
          heim til viðbótar við karnívalin, pöbbatónleikana
          o.s.frv. Það voru stórtónleikar fyrir
          stúdenta. 20þús. manns, ef ekki meira. Og tónleikarnir
          fylltust. Ég fór með hostelhóp að tónleikunum til að
          komast að því að þeir voru girtir inn. Allt í lagi, ég
          get keypt mér miða. Nei! No puedo, svæðið er fullt og
          það verða ekki seldir fleiri miðar. Þrjóskan skyldi
          mig svo einan eftir, eftir að restin af hostelinu var
          farin á einhvern pöbbinn. Ég <strong>varð</strong> að
          komast inn, þetta leit svo skemmtilega út og ég var
          alvarlega farinn að ganga hringi í kring um
          tónleikasvæðið til að reyna að finna út hvar væri best
          að hoppa yfir, troða sér undir eða múta
          öryggisvörðum. Eftir að hafa komist að því hversu
          mikil gunga ég er fór ég líka og hitti restina af
          hostelpakkinu á einum af fjölmörgum pöbbum í León.</p>
        <p>Hvað Skúla varðar, sem hefur algjörlega vantað í þennan
          pistil, er hann núna staddur með Dananum Jakob við
          Kyrrahafsströndina í San Juan del Sur og mun að öllum
          líkindum segja sinn pistill við tækifæri.</p>
      </section>

      <section id="utila-san-josé">
        <header class="heimsreisa-section-header">
          <h2>Utila – San José</h2>
          <date datetiem="2007-11-29">29. nóvember 2007</date>
          <h3>Níkaragva er schnilld!!: <em>Skúli</em></h3>
        </header>
        <p>Eftir að við Jakob yfirgáfum Rúnar Berg í rigningunni í
          Trujillo tók við okkur í León sólskin sem við höfðum ekki
          séð í fjölda daga. Við tjékkuðum okkur inn á eitt það
          besta hostel sem ég hef nokkurntímann gist á. Þarna
          myndaðist nokkuð stór vinahópur sem innhélt ásamt okkur
          Jakobi norðmennina Zirek og Stian, Svíann Johan og bretana
          Emmu og Juliu. Eins og Rúnar sagði var León alveg yndisleg
          borg þar sem lítið annað var gert en að liggja á
          sundlaugarbakkanum á daginn og kíkja á næturlífið á
          kvöldin sem var alveg hreint meiriháttar. Það eina slæma
          sem ég hef að segja um León er að þar var ég rændur. Eitt
          kvöldið var myndavélin mín horfin úr vasanum og
          klukkustund seinna var veskinu einnig rænt. Ég var nú bara
          svekktur með sjálfan mig að hafa ekki passað mig betur og
          þrátt fyrir þessi leiðindi er Níkaragva langhæst á
          listanum yfir uppáhaldslandið í þessarri reisu hingað
          til.</p>
        <p>Nokkrum dögum seinna fór svo öll grúppan saman til San
          Juan Del Sur, sem er lítill strandbær við vesturströnd
          Níkaragva. Þarna vorum við í 9 daga. Fjóra af þessum dögum
          gistum við norðurlandabúarnir á hosteli á ströndinni burtu
          frá allri siðmenningu. Á morgni hverjum var vaknað um 8
          leytið, farið beint að sörfa þangað til að sólin
          settist. Þá tók eldamennskan við. Fyrsta kvöldið tókum við
          til að sjóða pasta og sáum nokkra krabba hlaupandi um
          svæðið. Einhver fékk þá frábæru hugmynd að veiða nokkur
          stykki og henda í pastað sem og við gerðum. Ég hef aldrei
          skemmt mér jafnvel við að elda máltíð. Krabbarnir voru nú
          ekki lengi í pottinum því einhver sagði okkur að þetta
          væru landkrabbar sem nærðust á rusli. Meðan við vorum að
          borða krabbapastað skriðu um 30 stykki af litlum
          skjaldbökum upp úr holu rétt við fætur okkar og var það
          mjög skemmtileg upplifun. Ég stakk upp á því í gríni að
          skella einni eða tveimur í súpu. Ekki allir föttuðu
          húmorinn. Annars var lítið gert í San Juan nema sörfa,
          vörka tanið á ströndinni og drekka flor de Caña á
          kvöldin. Reyndar fórum við í eina veiðiferð, veiddum
          ekkert en komum samt heim með nokkuð stóran fisk sem lókal
          fiskimenn gáfu okkur. Fiskurinn nærði tólf manns og ennþá
          var nóg eftir fyrir a.m.k fjóra í viðbót. Helvíti góður
          fengur þar á ferð.</p>
        <p>Í gær kvöddum við strákarnir svo Emmu og Juliu og
          héldum til Kosta Ríka þar sem ég er einmitt staddur
          núna.</p>
        <p>Rúnar Berg hef ég ekki séð í einhverjar tvær vikur og
          hef ekkert heyrt frá honum í nokkra daga, þannig að ég hef
          ekki hugmynd um hvar drengurinn er staddur í Ameríkunni. Á
          morgun eða hinn ætla ég að halda til Panamaborgar og
          fjárfesta í nýrri myndavél og þaðan fljúgum við Rúnar til
          Ekvador þann fjórða desember.</p>
        <p>bið að heilsa í bili</p>
        <p><em>Kær kveðja frá Kosta Ríka,</em><br />
          <em>Skúli</em></p>
      </section>

      <section id="leon-panamaborg">
        <header class="heimsreisa-section-header">
          <h2>Leon – Panamaborg</h2>
          <h3>Leiðin til Panama</h3>
          <date datetiem="2007-12-06">6. desember 2007</date>
        </header>
        <h4>Rúnar</h4>
        <p>Skúli er enn í burtu, klukkan er hálf sjö fimmtudaginn
          29. nóvember og ég er að bíða eftir bát sem ferjar mig
          yfir stærsta stöðuvatn Mið-Ameríku eða
          Níkaragvavatn. Bátsferðin mun taka 10 tíma og að henni
          lokinni mun ég kveðja tvær aukapersónur í þessum leiðara
          sem ekki hafa verið kynntar áður. Aukapersónurnar nefnast
          annars vegar Mark og hins vegar grænmetisætan (ekki sú
          fyrsta og ekki sú seinasta sem ég hitti) Will, eða
          Bretarnir eins og ég hef verið að kalla þá. Í fjarveru
          Skúla hef ég ferðast með þeim síðan í León. Okkar fyrsta
          verkefni var að koma okkur úr León til Granada í gegnum
          höfuðborgina Managua. Ekki mjög erfitt það. Næsta
          verkefnið var að koma okkur að áður kynntu Níkaragvavatni
          og sigla um til að skoða eyjarnar þar m.a. Apaey þar sem
          einhverjum vitleysingjum datt í hug að fanga apa á til að
          sýna túristum. Ég og grænmetisætan Will réttlættum
          skemmtun okkar á þessum öpum með því að trúa því innst í
          hjarta okkar að þeim hafi verið bjargað úr hendi
          veiðiþjófa sem ætluðu að selja þá til tilraunastofu
          ónafngreinds kanadísks álfyrirtækis, svo og skoðuðum við
          tvær eyjar með villum ríkasta manns Níkaragva, sá kauði á
          víst eðalrommfyrirtækið Flor de Caña. Við heimkomu
          kynntumst við þrír kanastelpu að nafni Celeste og tríóið
          varð kvartett. Næst skoðuðum við eldfjall að nafni Masaya
          sem er reyndar þekktara fyrir nærliggjandi bæ sem hefur
          frægasta handiðnaðarmarkað Níkaragva. Reyndar var hvorugt
          spennandi nema þá ein hengirúmskaup (sem ég álít
          lífsnauðsyn) og sú staðreynd að í virka gíg Masaya
          eldfjallsins var fólki með „rangar“ stjórnmálaskoðanir
          varpað niður úr þyrlu fyrir ófáum árum síðan, maður gat
          reyndar ekki séð neinar beinagrindur en ég efa það ekki að
          slíkt væri hægt ef ekki væri fyrir eiturgufunum sem stíga
          úr gígnum. Risastórt gígvatn að nafni Apoyo var síðast á
          dagskránni áður en við fjögur plús norsk stelpa að nafni
          Ellen ætluðum til Omitepeeyju (stærstu eyju Níkaragvavatns
          sem samanstendur af tveimur eldfjöllum sem bæði ná 1000
          metrum yfir sjávarmál). Ellen hafði ég reyndar hitt
          þrisvar áður og átti samt erfitt með að þekkja hana í
          fjórða skiptið (svo skelfilegur er ég með andlit og
          nöfn). Við Mark sáum tvo kajaka við höfn tilbúna til
          afnota og auðvitað brúkuðum við þá. Fórum þvert yfir
          gígvatnið, klukkutíma hvora leið, vissum það náttúrulega
          ekki þá að gígvatnið væri svona stórt. En tilfinningin var
          æði, við höfðum yfir kílómetra radíus fyrir okkur eina á
          spegilsléttu vatninu með frumskóginn í allar áttir þar sem
          fuglar sungu og apar öskruðu. Tvímælalaust tilefni til
          gæsahúðar. Það var líka fleki nær landi þar sem við öll
          lágum saman í sólbaði með romm og ananas þar til sólin
          settist. Daginn eftir kom svo ekkert annað til greina en
          að taka eina blöndu af pramma og tjikkenböss yfir á
          fyrrnefnda Omitepeeyju.</p>
        <h4>San José</h4>
        <p>Hinn meðal bakpokalingur sem kemur til San José,
          Kostaríka segist annaðhvort hafa orðið þunglyndur í
          borginni eða hissa. Hinir tveir fræknu frændur voru
          sammála um að vera hluti af þeim seinni. Borgin lítur út
          eins og flestir hafa ímyndað sér New York. Miðbærinn ku
          vera allur út í fjögra til sex hæða glerbyggingum sem bæði
          skyggja á sólina og láta mann halda að borgin sé 20 ára
          gömul en ekki 200. Stórar og breiðar umferðagötur aðskilja
          hverfin í sundur og íbúarnir ganga um göturnar talandi í
          gemsana sína, hlustandi á tónhlöðurnar sínar eða horfandi
          á fæturna sínar algjörlega úr sambandi við umheiminn í
          kringum sig. Kannski eins og Reykjavíkurborg er á leiðinni
          að verða. En hinir tveir fræknu frændur litu á San José
          sem einhverskonar vestrænt frí frá þróunarheiminum. Þar
          sem unaður á borð við heitar sturtur, nútímalist og
          rokktónlist var nýttur til hins ýtrasta eftir tvo mánuði í
          kaldri sturtu, horfandi á fjöldaframleitt túristalistarusl
          og reggítón sem hafði verið fast á heilanum síðan
          forever. San José hefur það líka framyfir borgirnar í
          nágrannaríkjunum að þar er maður ekki stöðugt angraður af
          öskrandi tjikkenbössaðstoðar- og snakk- og
          vítamínsölumönnum, fólk þrefaldar ekki verðið á
          söluvarningi þegar hvítur maður labbar framhjá og svo
          getur maður líka gengið öruggur frá brjáluðum bílstjórum
          um upplýstar gangbrautir. Gallinn er bara sá að í þessum
          vestræna hugsunarhætti er fólk ekkert að eyða óþarfa orku
          í að hjálpa öðrum. Í Níkaragva er fólk ekki lengi að koma
          til að bjóða fram aðstoð ef gringói virðist áttavilltur en
          í San José yrða þeir ekki á mann þó maður standi
          klukkustundum saman í rangri röð.</p>
        <p>Leiðirnar til San José eru margar og misspenandi. Hinir
          tveir fræknu frændur fóru akkúrat tvær misspennandi leiðir
          þangað. Eina frá fyrri stöðvum í San Juan del Sur með
          túristaböss, og aðra frá ferskvatns- og eldfjallaeyjunni
          Omitepe með tjikkenbössbát og niður á með fljótabát. Skúli
          fór með fyrri kostinum og Rúnar þeim seinni. Erfiðasta
          skrefið var reyndar að yfirgefa síðarnefnt bú. En þegar
          það hafði tekist var Celeste kvödd því hún, eins og svo
          margir aðrir amerískir bakpokalingar, ætlaði heim um
          jólin. Rúnar og Bretarnir fóru þá þrír saman að höfninni
          þar sem þeir biðu eftir að bátur legði af stað klukkan 19
          og myndi ekki koma til lands fyrr en 10 tímum seinna. Þeir
          voru mættir mörgum klukkustundum áður en báturinn lagði úr
          höfn, eða klukkan 13:00. En það gaf ekki tilefni til
          leiðinda því svæðið í kringum höfnina var krökkt af
          villtum frumskógi sem þeir nutu að skoða. Og þeir héldu
          sér inni í skóginum uns hópur 15-20 karlapa rak þá úr
          skóginum með þvílíkum öskrum. Við höfnina lentu þeir á
          tali við Þjóðverja sem bölvaði yfir því að hafa ekki verið
          á eynni síðasta sunnudag og fengið að sjá eldgosið. „Ha!
          Hvaða eldgos?“ Spurðum við allir í kór. „Nú þessi eyja
          gaus síðasta sunnudag, vissuð þið það ekki? Það kom í
          fréttunum og allt.“ „Nei, við urðum ekki varir við neitt,
          svo virðist vera sem við höfum misst af eldgosi í eins
          tveggja kílómetra fjarlægð frá okkur. Hvernig fórum við að
          því?“</p>
        <h4>Rúnar</h4>
        <p>Ferðin yfir vatnið var sú allra óþægilegasta. 10 tímar
          í sömu þrengslunum og maður er vanur í
          tjikkenbössunum. Þegar komið var í höfn í San Carlos voru
          ferðafélagar mínir síðustu 11 dagana kvaddir. Þungu fargi
          var af mér létt þegar póstþjónustan tók við jólagjöfunum
          frá mér til ástvina, vegabréfsstimpill var fenginn og svo
          stökk ég í pinkulítinn fljótabát sem ferjaði mig næstu tvo
          tímana niður á í gegnum þéttan skóg, framhjá vopnuðum
          landamæravörðum Níkaragva að hinu herlausa Kostaríka. Svo
          tók við fimm tíma rútuferð til San José, höfuðborg
          Kostaríka. Alls sautján tímar með miklum pásum þar sem
          beðið var eftir næsta faraskjót. Klukkan var 21:00 á
          föstudeginum þegar ég kom á hina alræmdu Kóka-kóla
          rútustöð í San José. Það þýddi tvennt. Ég var búinn að
          ferðast síðustu 26 tímana og það var myrkur og ég var á
          svæði sem bæði Biblían (Lónlí planet) og fólkið í rútunni
          hafði varið mig við að ferðast einsamall um nótt því þarna
          er fólk barið, stungið og/eða skotið í hausinn fyrir
          eignir sínar. Allir taxar sem ég stöðvaði bentu mér á að
          hótelið sem ég hafði ákveðið að fara á væri stutt í burtu
          og það tæki því ekki að keyra þangað svo ég ákvað að reyna
          á göngutæknina mína þar sem ég geng hratt og ákveðið í
          eina stefnu. Auðvitað fann ég ekki hótelið í fyrstu
          atrennu og horfði upp á róna og ungmenni í skopparafötum
          nálgast mig í bland við vændiskonur og hef sjaldan verið
          eins paranójaður. Borgin var sú skuggalegasta og
          kóka-kólahverfið var handan þess að vera vafasamt. En ég
          komst leiðar minnar án þess að vera rændur þar til
          20m. frá hótelinu að tvær löggur stoppuðu mig og ásökuðu
          mig að bera eiturlyf. Það tók hálftíma leit til að sanna
          sakleysi mitt og þá var ég loksins, eftir 27 tíma, kominn
          í öruggt skjól í hótelinu.</p>
        <blockquote>
          <p>„Það kostar svo sannarlega svita og blóð<br>að fara
            þessa slóð til San José frá Omitepe.“</p>
        </blockquote>
        <p>Já, Omitepe. Hvílíkar minningar hef ég frá þessari
          eldfjalla- og ferskvatnseyju. Kvartettinn sem kynntur var
          fyrir löngu í þessum sama leiðara dvöldum á lífræna
          bóndabænum í El Zopelote. Það var fínn staður. Reyndar var
          hann æðislegur. Hann var reyndar svo æðislegur að allir
          draumarnir sem ég og Mark höfðum látið okkur dreyma um að
          gera, hjólreiðatúr, sofa í hengirúmi einhversstaðar í
          frumskóginum, elda okkur fisk o.s.frv. fóru í súginn eftir
          að við festumst í þeirri hippasveitastemningu sem
          einkennir þennan bæ. Við náðum reyndar að klífa óvirka
          eldfjall eyjarinnar á sunnudeginum (á sama tíma og hitt
          fjallið gaus) áður en við festumst í kviksyndinu. En það
          eina sem gerði gönguna göngunnar virði var gangan
          sjálf. Uppi var ekkert að sjá fyrir þoku, sem er víst
          þarna allan ársins hring. Mitt plan hafði verið að fara
          til Kostaríka á mánudeginum en himneskar lífrænar
          landbúnaðarafurðir (þ.á.m. súkkulaði, kaffi, bananar,
          bakkelsi, marmelaði, granóla, hrísgrjónagrautur, romm og
          vindlatóbak) gerði það ómögulegt svo og allt hitt
          hippadæmið þar sem allir eru vinir, hanga saman, tala
          saman, drekka romm og gera ekkert annað þar til langt fram
          á nótt. Þetta gerði það að verkum að ég, Will, Mark og
          Celeste hengum saman með gott bros á milli varanna þar til
          á fimmtudeginum.</p>
        <h4>Skúli</h4>
        <p>Eftir að hafa kvatt góðan vin minn Jakob sem ferðast
          hafði með mér non-stop í einhverja tvo mánuði hélt ég
          leiðar minnar til Panamaborgar í von um að hitta Rúnar
          Berg á ný. Rútuferðin tók ekki nema 15 klukkustundir sem
          var reyndar mjög þægileg. Reyndar var landamæravörðurinn
          með einhver leiðindi þar sem hann grandskoðaði vegabréfið
          mitt og hélt því svo fram að Ísland væri ekki til. Svo
          þurfti ég að fá lánaða 500 bandaríkjadali frá random gaur
          í rútunni til að sýna félaganum að ég hefði efni á að fara
          frá Panama. Klukkan fimm að morgni lenti ég á hosteli,
          tjékkaði mig inn og byrjaði að bíða eftir Rúnari sem ég
          átti von á að kæmi sama dag. Reyndar kom hann þremur dögum
          seinna og eyddi ég tíma mínum í að rölta um Panamaborg,
          versla nýja myndavél og bara hanga með fólkinu á
          hostelinu. Panamaborg er mjög svo nútímaleg borg með
          fjöldan allan af skýjakljúfum, McDonalds og Kenni frændi
          út um allt og risastór moll.</p>
        <p>Þegar við frændurnir vorum loksins sameinaðir á nýjan
          leik héldum við um kvöldið í eitt af fjölmörgum spilavítum
          Panamaborgar og fórum beint í tuttugu-og-einn. Ég setti 50
          bandaríkjadali undir en Rúnar 20 dollara og við ein
          góðtíðindi röltum við út úr húsinu brosandi tveimur
          mínútum seinna þar sem okkur var boðnar konur, eiturlyf og
          guð má vita hvað. Daginn eftir versluðum við flugmiða til
          Quito í Ekvador eftir að Rúnar hafði falsað
          nemendaskírteini með góðum árangri. Sama dag kíktum við
          svo á hinn víðfræga Panamaskurð sem er þessa dagana mikið
          túrista-attraksjón og fannst okkur frændunum þetta allt
          hálf-sillí þegar túristarnir klöppuðu fyrir bátsmönnunum
          sem sigldu framhjá á gígantíska fraktbátnum. Svo hafði
          fólk kost á því að syngja í gegnum hátalarakerfi og Rúnar
          fór með eitt af ljóðunum sínum við góðar undirtektir hinna
          túristanna. „Það er alltílæ að vera með fíflagang ef það
          fer ekki út í sprell.“ (Tvíhöfði, 2001: lag 26)</p>
      </section>

      <section id="quito-yurimaguas">
        <header class="heimsreisa-section-header">
          <h2>Quito – Yurimaguas</h2>
          <h3>Étnir lifandi í Amasónfrumskóginum</h3>
          <date datetime="2007-12-17">17. desember 2007</date>
        </header>
        <p>Held það sé ekki hægt að kalla þetta neitt nema pramma
          sem við erum hér á, siglandi niður stórfljót í
          Amasónskóginum. Hljómar spennandi ekki satt? Ferðin er
          kópering, eða öllu heldur innblásin, af ferð annars
          ferðalangs sem skrifaði bók um ferð sína í Suður-Ameríku
          fyrir eitthvað mjög mörgum mánuðum síðan. Leiðin liggur
          til stærstu borgar í heimi sem engir vegir liggja til,
          Iquitos, Perú, og að henni verður ekki komist nema
          siglandi, fljúgandi eða gangandi. Já, við erum komnir í
          nýja heimsálfu. Fjórða heimsálfa ferðarinnar er aðeins
          fyrir sunnan þá Ameríku sem Kólumbus fyrst heimsótti og
          ber það frumlega nafn <em>Suður-Ameríka</em>.</p>
        <p>Að hluta til vegna Darien-gapsins (sem er eiginlega
          bara skortur á Pan-American veginum frekar en eitthvað
          svaka gljúfur) en aðallega vegna tímaskorts flugum við
          Suður, yfir Kólumbíu, til Quito í Ekvador. Og við höfðum
          ekki tekið okkar fyrstu fimm skref í þessari álfu fjarri
          okkar ástkæru eyju áður en við urðum fórnarlömb ræningja,
          ekki bara einu sinni, heldur tvisvar samdægurs:</p>
        <blockquote>
          <p>Eftir myrkur stigum við út á götur borgarinnar til
            að upplifa þessa merku heimsminjaborg halda upp á 473
            ára afmælið sitt. Frá því að hóteldyrnar lokuðust liðu
            um það bil tíu sekúndur þegar tveir gaurar komu
            heilsandi til okkar. Ekki leið á löngu áður en annar
            félaginn greip um höndina á öðrum okkar og bað pent um
            peninga. Sá okkar sem gripið var um, Rúnar Berg,
            neitaði að verða að ósk gaursins. Þá greip hann harðar
            um höndina og spurði aftur. Og aftur neitaði harðorður
            gringóinn. Þá tók ræninginn til róttækra aðgerða og
            greip um myndavél sem hékk á öxl gringóans. Gringóinn,
            sem ætlaði ekki að gefa eftir, var ekki lengi að slá á
            hönd ræningjans eins og foreldri sem slær á hönd óþægs
            krakka sem teygir sig eftir sleikibrjóstsykri. Hissa á
            þessum viðbrögðum létu ræningjarnir tveir sig hverfa
            eins og skot.</p>
        </blockquote>
        <p>Seinna um kvöldið eftir að hafa dansað á götum úti og
          drukkið kanilpúns í tilefni af afmæli borgarinnar var
          aftur reynt að ræna okkur:</p>
        <blockquote>
          <p>„Gefðu mér peninga og það verða engin vandræði,“
            sagði hann í sífellu. Það er algjört rugl að vera að
            styrkja svona hegðun, og að ekki sé minnst á að
            peningana sem geta farið í eitthvað miklu merkilegri
            málefni heldur en örvæntingafulla göturæningja, svo
            aftur var horft í augun á ræningjunum, brosað og sagt:
            „Nei!“ Aftur varð það Rúnar Berg sem gripið var í, í
            þetta sinn hálskragann, og ræninginn fór með línuna
            sína aftur, harðar og skýrar. Rúnar gerði slíkt hið
            sama að undanskildum hálskragagripunum og fór með
            línuna sína: „Nei!“ Eftir stutta en vandræðalega þögn
            skildi ræninginn að hann myndi ekki fá neinn pening
            nema hann beitti ofbeldi fyrir alvöru sem hann hefur
            víst ekki þorað á vel upplýstri breiðgötunni og lét
            sig hverfa í myrkrið.</p>
        </blockquote>
        <p>Þeir segja að það sé lína einhversstaðar í Ekvador sem
          á að markar miðbaug og ef maður gengur yfir hana þá á
          maður að ganga á milli hvela jarðarinnar. En svo segja
          þeir að þeir hafi misreiknað sig eitthvað og línan sé
          ekkert á miðbaug. Við létum þessa línu eiga sig og reyndar
          höfum við ekki hugmynd um hvernig við komumst yfir
          miðbauginn. Við vorum þó það lukkulegir að lenda í Quito
          akkúrat þegar þeir fagna stofnun borgarinnar 6. des. 1534
          með risaskrúðgöngu. Við horfðum á brúður, stultudansara,
          ballettdansara, hermenn og hvaðeina dansa við
          þjólaglagatónlist í um það bil þrjár klukkustundir. Næsta
          morgun vöknuðum við þó snemma því förinni var heitið úr
          Ekvador í Amasónfrumskóginn fræga.</p>
        <p>Við tókum rútu í gegnum Baños eins og óðir menn og sáum
          því risastórt gjósandi eldfjall bara út um gluggann á
          rútunni. Eins keyrðum við framhjá risafossum, baðlaugum,
          hverum og skógi vöxnum fjallshlíðum. Þegar við komum heim
          og lesum akkúrat þessa setningu eigum við eflaust eftir að
          spyrja sjálfa okkur hverslags hálfvitar við vorum. En við
          fórnuðum Ekvador fyrir frumskóginn. Og það er ekki svo
          víst að við hefðum náð fyrirframbókuðu Inka-treilinu í
          tíma ef við hefðum spreðað einum degi í Baños. Planið var
          að taka rútu frá Quito í gegnum Baños til Macau. Þaðan
          taka aðra rútu til Puerto Rio Morona í Amasónskóginum,
          gista þar eina nótt í kofa og sigla svo á spíttbát með 9
          heimamönnum niður ánna að bæ sem nefnist San Lorenzo og
          vera þar nokkra daga að skoða Amasónskóginn og
          þessháttar. Þaðan myndum við svo taka þriggja til fjögurra
          hæða bát sem flytur fólk til Iquitos. Og að lokum myndum
          við taka flugvél úr frumskóginum til Lima og rútu til
          Cuzco svo við gætum náð Inka-treilinu okkar í tæka
          tíð. Vandræðin voru ekki lengi að koma. Strax á
          rútustöðinni í Quito var fararstjórinn okkar, Juan,
          grunaður af lögreglunni að vera að fara að ræna okkur því
          hann sást fara með okkur á veitingastað. Hugrakkur
          löggumaðurinn stökk til að bjarga grunlausum gringóunum
          frá því að vera féflettir. Það þurfti fjóra lögreglumenn
          svo 3 klukkutíma að finna út, þrátt fyrir að hafa allar
          kvittanir og öll skjöl á borðinu, að Juan væri í raun að
          fara með okkur í Amasónskóginn en ekki að fara að ræna
          okkur. Sökum þessara seinkunar vorum við og níu förunautar
          okkar komnir til Puerto Rio Marono klukkan 4:30 næsta
          morgun sem gaf okkur um níutíu mínútna svefn í hengirúmi í
          einhverskonar kofa við ánna áður en sólin vakti okkur og
          við sigldum af stað.</p>
        <p>Þá var það byrjað. Umkringdir af sjálfum
          Amasónskóginum, einnig þekktur sem <em>Græna vítið</em>,
          þar sem dýralífið er eitt af því fjölbreyttasta í
          heiminum. Við vorum mjög spenntir að leggja af stað, ef
          við yrðum einhversstaðar drepnir í ferðinni þá væri það í
          þessum skógi þar sem minnstu dýr, plöntur, sveppir,
          bakteríur eða sýklar hafa það að markmiði sínu að verða
          tveim saklausum gringóum að bana. Landamærin milli Ekvador
          og Perú innihélt 4 eftirlitsstöðvar og svalasta
          alþjóðafótboltavöll í heimi þar sem miðlínan var á
          landamærunum (spurning hvernig menn taka í það þegar skipt
          er um vallarhelming í hálfleik), enginn á þessum
          landamærastöðvum var reiðubúinn að gefa okkur stimpil úr
          Ekvador, hvað þá inn í Perú. Þess í stað var okkur bent á
          að fá hann við komuna í Iquitos.</p>
        <p>Við tókum hádegismatarhlé í litlu þorpi við ánna þar
          sem maturinn var veiddur, týndur, eldaður og étinn, allt
          frá grunni, meðal annars píranafiskurinn frægi. Gómsætt
          það og svo var haldið förinni áfram. Upp úr eftirmiðdeginu
          fór svo að síga á ógæfuhliðina. Mótorinn var okkur ekki
          alveg hliðhollur og átti það til að slökkva á sér endrum
          og sinnum sem gerði það að verkum að okkur rak stjórnlaust
          niður eftir villtu fljóti í miðjum frumskóginum. Það leit
          ekki út fyrir að við kæmust að áfangastað í San Lorenzo
          þann daginn svo við höfðum næturstöðvar í öðru litlu þorpi
          sem varð á vegi okkar. Þar var hengirúmum skellt upp í
          einhverskonar skýli (Guði sé lof fyrir hengirúmið sem ég,
          Rúnar Berg, keypti í Níkaragva) og sofið þar til sólin
          vakti okkur næsta morgun.</p>
        <p>Mótorinn var ekkert skárri næsta dag en við náðum að
          reka að bensínstöð (sem, ótrúlegt en satt, er hægt að
          finna í Amasónskóginum) til að gera við mótorinn. Frá
          þessari bensínstöð átti að vera þriggja tíma sigling að
          San Lorenzo. Viðgerðin tók þrjá tíma og mótorinn virkaði
          ágætlega þá þrjá tíma sem það átti að taka að komast til
          San Lorenzo. Eitthvað höfðu förunautar okkar logið að
          okkur því 6 klukkustundum eftir að við lögðum af stað frá
          bensínstöðinni sögðu förunautar okkur blákalt að nú væru 6
          klukkustundir í viðbót. Svo tók að rökkva og loks skall á
          svartamyrkur. Og eftir nokkurn tíma í myrkrinu gaf
          mótorinn frá sér kæfingarhljóð. „<em>Bensínlaus!</em> Á
          villtu fljóti í miðjum Amasónskóginum um miðja
          nótt! <em>Frábært!</em>“ Þó kyrrðin, sofandi frumskógurinn
          og stjörnubjartur himininn spegluðu fegurð sinni í ánni
          var erfitt að vera ekki áhyggjufullir um framhaldið. Við
          frændurnir spurðum okkur hvort við kæmumst nokkurn tímann
          til San Lorenzo, hvað þá Iquitos.</p>
        <p>Eftir að hafa rekið fleiri tíma niður ánna enduðum við
          í enn einu þorpinu sem nefnist <em>Puerto
            Americo</em>. Þar var mögulegt að gista á hóteli og taka
          bensín. Eftir þriggja tíma siglingu næsta dag vorum við
          loksins komnir til San Lorenzo. Bærinn er ekki svona eins
          og maður hefði ímyndað sér að þrifist í miðjum
          Amasónskóginum. Hann er stór og með fáránlega lifandi
          markað. Sennilega 4000 mans sem búa þar en ekki náðum við
          að finna út hvað hélt markaðnum gangandi. Ekki þreifst
          hann á túristum, því þeir eru sjaldséðir um þessar
          slóðir. Það getur maður séð á því hvernig fólk starir eins
          og það hafi aldrei séð hvítan mann áður og það að eini
          gringóinn sem við sáum allan tíman í Amasónskóginum var
          sænskur trúboði sem var að fara daginn sem við komum til
          San Lorenzo. Sá trúboði, fyrst á hann er minnst, varaði
          okkur við ættbálkum í grenndinni. <em>„They don’t think
            like we do,“</em> sagði hann eftir að hafa lýst hvernig 2
          Ítalir höfðu verið myrtir af einum slíkum ættbálki fyrir
          nokkrum árum síðan. Af einhverjum ástæðum hata þeir hvíta
          menn meira en aðra.</p>
        <p>Af lífshættulegum atburðum sem við ástunduðum í
          frumskóginum þá sökktum við Skúli kanóa í nærliggjandi
          stöðuvatni sem er að finna hvað mest úrval mannætufiska,
          krókódíla, snáka, sníkla o.s.frv. í heiminum. Auðvitað
          smitaðist allt sem snerti vatnið af bleytu, þar sem vatn
          hefur þann eiginleika að bleyta hluti sem það
          snertir. Veski, sem Rúnar hafði ekki bara heimskast til að
          gleyma í vasanum áður en hann lagði af stað heldur líka
          leyst af beltinu, tekið úr vasanum fyrir sundsprett sem
          var tekinn áður og skilið eftir ofan á hinum fötunum eins
          og hann hefði viljað að það myndi tínast, fór
          útbyrðis. Það veski hafði þann eiginleika að sökkva þegar
          það blotnar og svo fór sem fór að um það bil 900 krónur,
          öll kort, öku- og köfunarskilríki, auðkennislykill og miði
          sem innihélt öll nöfn og netföng sem safnast hafði upp í
          ferðinni sukku með því og er nú glatað. Af þessu mátti
          læra að maður verður að búa sig eftir Murphy-lögmálinu í
          svona ferð: „Ef eitthvað getur farið úrskeiðis,
          þá <strong>fer</strong> það úrskeiðis.“ Svekkjandi það
          allt saman.</p>
        <p>Normið í Amasón er að gera ekki neitt. Fólk hangir
          einhversstaðar, í hengirúmum eða hvaðeina. Enda þarf ekki
          mikla vinnu til að lifa. Skógurinn er frjór og tveggja
          tíma vinna við að safna og elda mat er nóg fyrir sæmilega
          fjölskyldumáltíð. Þegar túristi kemur svo í þetta umhverfi
          er ekki venjan að breyta um lifnaðarhátt. Ofan á þetta
          höfðum við frændur asnast til að borga fullt gjald fyrir
          ferðina fyrirfram sem hvatti leiðsögumenn okkar til ekki
          neins. Við, til dæmis, áttum erfitt með að fá þessa
          leiðsögumenn okkar til að mæta í fyrirframákveðnar ferðir
          á fyrirframákveðnum stað og á fyrirframákveðnum tíma. Oft
          þurftum við að keyra um bæinn og sækja leiðsögumennina svo
          við myndum fá að skoða eitthvað án þess að eiga í hættu á
          að rekast á óvinveittan ættbálk. En eftir að hafa átt orð
          um þennan hegðunarhátt við konuna sem sá um matinn fyrir
          okkur skammaði hún leiðsögumennina rækilega og
          leiðsögumennirnir mættu í allar fyrirframákveðnar ferðir
          tíu mínútum fyrir fyrirframákveðinn tíma eftir það. Við
          reyndum að fara inn í Amasónskóginn að degi til, en
          komumst ekki langt því við vorum reknir út af óvinveittum
          moskítóflugum í vígahug eftir einn tíma eða svo. Við
          gerðum aðra tilraun að næturlagi vel búnir skordýrafælum
          og skotvopnuðum fylgdarmanni (ekki vitum við hvers vegna
          en fannst okkur nokkuð öruggir frá Rússunum). Þannig tókst
          okkur að sjá þetta magnaða lífríki með allskyns næturrotum
          og tarantúlum svo og að sjá hvernig fólkið lifir í þessum
          lungum heimsins. Og já fólk brennir skóga hérna, eins og
          annarsstaðar, til að rækta, búa til kol og annað.</p>
        <p>Loks vöknuðum við frændur upp við þann vonda draum að
          þurfa að fara um morguninn. Reyndar, eins og svo oft kemur
          fyrir í tímaleysi bakpoka-lingsins, misreiknuðum við
          tímann sem við höfðum og héldum að við ættum einn dag enn
          í San Lorenzo. Við pökkuðum og héldum í <em>„La ultima
            lancha a Iquitos“</em> — síðasta bátinn til Iquitos. Held
          maður verður að nota orðið prammi frekar en farþegaskip
          yfir þetta ferlíki. Dekkið er 23 af lengd skipsins, það er
          ýmist fyllt með bönunum, nautgripum og/eða
          þríhjólum. Undir brúnni er svo millidekkið fyllt með
          svipuðum varningi og í okkar tilfelli einni geit og hjörð
          af svínum. <em>„Accepte pasajeros y carga“</em> segir
          skiltið svo fólk má taka hvaða varning sem það vill með
          sér til Iquitos svo lengi sem það er ekki eldfimt. Káetan
          (ef káetu má kalla) er fyrir ofan brúnna. Hún er meira
          svona risastórt rými, þó ekki upp á hæð, útfyllt af
          hengirúmum, farþegum, galandi hænsnum sem við frændur
          höfum sumum hverjum gefið nafnið <em>Los gallos del
            diablo</em> (andsetnu hanarnir) þar sem þeir byrja að gala
          um þrjúleitið með skerandi hávaða og halda vöku fyrir
          manni þar til um hádegi þegar þeir loksins lækka lítillega
          í sér. Já þetta er vægast sagt áhugaverðasta farþegaskip
          sem við höfum rekist á á ævinni. Og á þessu sigldum við
          með Skúla fárveikan í 3 daga og tvær nætur til borgar að
          nafni Yurimaguas. Ekki sveik latnesk-ameríska tímaskynið
          okkur heldur á þessum bát. Í höfn í Yurimaguas sagði
          skiltið framan á bátnum „Iquitos hoy, hora: 14:00, accepte
          pasajeros y carga (Iquitos í dag, klukkan 14:00, tek við
          farþegum og varningi)“ og þegar myrkrið var að skella á
          klukka 18:00 förum við að spyrja hvað væri um að vera og
          viti menn, klukkan 2 í dag þýddi 12 á morgun og 12 tímar
          til Iquitos, eins og okkur var talin trú um áður þýddi 48
          tímar. Það myndi þýða að við kæmum ekki til Iquitos fyrr
          en á þriðjudegi, þrem dögum eftir áætlun og Inka-treilið
          væri þar með í verulegri hættu.</p>
        <p>Einhvern veginn var við að búast að stærsta borg heims
          sem hefur ekki aðgang að vegi væri erfið viðureignar og
          eins erfitt og það var að komast til San Lorenzo var
          alltaf vafi á því hvort við kæmumst til Iquitos. Eftir að
          hafa fengið upplýsingar um breytta tímasetningu bátsins
          lögðum við frændur árar í bát, röltum að næstu
          ferðaskrifsstofu og keyptum flug til Lima. Skúli,
          fárveikur, nýtti sér tækifærið og flúði með allt sitt á
          fimm stjörnu hótel í miðbæ Yurimaguas á meðan Rúnar Berg,
          nískur með peningana sína, nýtti sér fría gistingu í
          hengirúminu sínu í prammanum góða. Svo síðustu nóttina í
          Amasón eyddi Skúli í loftkældu hótelherbergi með sjónvarpi
          og einkabaðherbergi á meðan Rúnar varð nær brjálaður í
          hengirúmi, þurfandi að skríða leiðar sinnar undir milljón
          önnur hengirúm til að komast í vélarrýmið þar sem hægt
          væri að baða sig með bala. Svo ekki sé minnst á öll
          starandi börnin og <em>los gallos del diablos</em> sem er
          nóg til að láta hinn almenna meðaljón verða vitlausan.</p>
        <p>Þannig endar pistillinn að þessu sinni. Og líka
          Amasónferðin. Með aumingja- og væskilslegri bílferð frá
          Amasónborginni Yurimaguas út úr skóginum, upp fjöll og
          firnindi niður til flugvallabæjarins Tarapoto og með
          flugvél til höfuðborgarinnar Lima.</p>
      </section>

      <section id="lima-cusco">
        <header class="heimsreisa-section-header">
          <h2>Líma – Cusco</h2>
          <h3>Bankað á dyr dauðans</h3>
          <date datetime="2007-12-29">29. desember 2007</date>
        </header>

        <h4>Rúnar Berg segir frá</h4>
        <blockquote>
          <p>Ef steinar hefðu tilfinningar myndu þeir ekki vilja
            falla niður 122 þverhnípi.“ Eins með mig. Mig langar
            ekkert að falla þessa hæð. Ég trúi ekki að ég skuli
            hafa tekið þátt í svona vitleysu. Ég trúi ekki að
            nokkur maður skuli stunda slíkan verknað. 5 tímum
            eftir stökkið (sem er sá tími sem þetta er skrifað) og
            ég hef enn ekki náð áttum. Ef ekki væri fyrir myndunum
            og sjokkinu sem enn hrjáir mig þá hefði minningin um
            þennan atburð aldrei fest sig í langtímaminninu
            mínu.</p>
          <p>Í fyrsta lagi þurftum við sjálfviljugir að borga
            fyrir ósköpin, svo þurftum við að bíða og horfa upp á
            stelpu skorast undan vegna hræðslu. Lengst uppi,
            hangandi í málmvagni með 122 metra af lofti og engu
            öðru milli þín og jarðar er engin skömm í því að neita
            að láta sig hrapa niður.</p>
          <p>Ég trúði því ekki þá, rétt eins og ég trúi því ekki
            nú, að þetta væri að gerast. Jafnvel eftir að hafa
            horft á Skúla koma skælbrosandi niður eftir að teygjan
            hafði gripið hann vel og örugglega sá ég ekki nógu
            langt inn í framtíðina að ég myndi nú lenda í svipuðum
            aðstæðum. Skælbrosandi spurði ég Skúla um
            tilfinninguna á meðan maðurinn festi á mig teygjuna
            hafandi ekki hugmynd um þá ofsahræðslu sem myndi grípa
            yfir mig innan skamms. Og undrandi horfði ég á
            náttúrufegurðina frá háloftunum án þess að gera mér
            grein fyrir skelfingunni sem fylgdi að hrapa þangað
            niður. Og forvitinn spurði ég manninn, sem leiddi mig
            í gegnum þetta, út í hitt og þetta varðandi
            teygjustökk ekki vitandi að ég ætti eftir að komast að
            því innan nokkurra sekúndna. Það var ekki fyrr en
            kallinn útskýrði fyrir mér að ég ætti að láta mig
            falla á þremur að það skall í hausinn á mér að ég væri
            að fara að falla <strong>þangað</strong>
            niður. <strong>122 metrar</strong>. En þessar pælingar
            komu alltof seint. <em>„Þrír!“</em> Og niður féll
            ég.</p>
        </blockquote>
        <p>Cusco-teygjustökkið er það stærsta í Ameríku og þriðja
          stærsta í heiminum. Það er 122 metrar á hæð og er staðsett
          í yfir 3300 metra hæð yfir sjávarmáli. Það er inn í dal
          rétt 11 kílómetrum fyrir utan Cusco í Perú og er þannig
          búið að tveir vírar liggja þvert yfir dalinn og í vírana
          er festur vagn sem er látinn síga og hífa til skiptis til
          að sækja fólkið. Fólkið lætur sig svo sjálfviljugt falla
          niður úr vagninum þegar hann hefur náð fullri hæð með
          teygju bundna milli fótanna sinna og vagnsins.</p>
        <blockquote>
          <p>Fallið var bara nokkrar sekúndur en það leið svona
            klukkutími þar til ég gat munað eitthvað og það munu
            líða nokkur ár þar til hjartslátturinn mun komast
            niður fyrir 100 slög á mínútu. En það leið nú samt
            ekki yfir mig, þar get ég talist karlmaður. Það vissi
            ég eftir að hafa horft á myndbandið sem Skúli tók á
            jörðu niðri og heyrt þessi dauðaöskur sem ég gaf frá
            mér við þetta ókristnilega fall mitt. Sjálfsvitundin
            tók svo aftur við þegar einn karl greip um mig á jörðu
            niðri og lagði mig hægt á dýnu 122 fyrir neðan
            málmvagninn sem ég hafði fallið niður úr. Þá tóku við
            10 mínútur sem ég hafði hvorki vilja né getu til að
            standa upp. „Hvernig líður þér?“ „hræðilega.“ „Er allt
            í lagi?“ „Nei.“</p>
          <p>Af einhverjum ástæðum höfðu liðamótin í úlnliðunum
            og niður í fingur frosið og ég gat ekki hreyft þau. Ég
            reyndi að opna lófann en hnefarnir héldust
            krepptir. Ekki veit ég hvort þetta gerist undir
            venjulegum kringumstæðum en þetta gerðist fyrir
            mig. Loks komust fæturnir og andardrátturinn í lag og
            ég gat staðið upp af dýnunni. Það tók svo
            starfsmennina þarna 30 mínútur að ná að opna lófana
            mína. Þrjátíu endalausar mínútur þar sem ég þurfti
            virkilega að berjast til að halda meðvitund. Hvað kom
            yfir mig sem getur hafa valdið þessu afbrigði veit ég
            ekki en það veit ég að ég fer ekki í teygjustökk það
            sem eftir líður ævi minnar og ég ræð öðrum að gera
            slíkt hið sama.</p>
        </blockquote>
        <p>Nú erum við frændurnir, sem sagt, staddir í hinni fornu
          höfuðborg Inkaveldisins, Cusco. Sú menning, sem nefnd
          hefur verið Inkamenningin, bjó yfir mikilli þekkingu í
          stjörnufræði, stærðfræði, byggingalist, og mörgu fleira
          sem í sumum tilfellum var meiri en þekking hvíta mannsins
          á sama tíma. Þessi menning hafði nýlokið borgarastyrjöld
          svo og hafði hún misst stóran hluta þjóðar sinnar í
          framandi smitsjúkdómum sem bárust allt norður frá Mexíkó,
          þegar þrír menn lönduðu með 200 manna herliði í Cajamarca
          í Perú og handsömuðu foringja hennar. Herforinginn
          Francisco Pizara auk tveggja annarra höfðu árið 1513
          rekist á áður óþekkt úthaf sem þeir nefndu
          Kyrrahafið. Þeir lýstu það eign Spánar sem og öll lönd sem
          það snerti. 1532 voru þeir svo mættir aftur með áðurnefnt
          herlið til að sækja þessar eignir sínar. Fræði Inkanna
          hafði ekkert að segja gegn byssupúðri Spánverjanna og áður
          en langt um leið var sá heimshluti, sem við frændur erum
          nú staddir í, innlimaður í land nær hálfum hnetti í
          burtu.</p>
        <p>Eftir að hafa gengið berserksgang inn í álfuna og
          sigrað Cusco gerðu Spánverjarnir Líma að höfuðborginni. Sú
          borg er okkur frændum að baki í bili. Við getum ekki lýst
          borginni sem heillandi. Þvert á móti vorum við sammála um
          að þetta sé einhver sú ljótasta borg sem við höfum
          heimsótt. Ekkert þarna minnir á hina fornu dýrð
          Inkanna. Heldur lítur hún út eins og ein risa stór
          útskipunarhöfn. Við vorum samt svo stutt þarna, vitandi að
          við kæmum þangað aftur. Vonandi verður seinni heimsóknin
          örlítið dýrðlegri svo við getum sagt eitthvað fallegt um
          borgina.</p>
        <p>Það tók svo 27 tíma rútuferð til að komast til
          Cusco. Það kom okkur svolítið á óvart að í kringum Lima er
          bara skrjáfþur eyðimörk. Og líka það í þessari eyðimörk
          var fjöldinn allur af gámum og kofum dreift um allt, og
          það leit út fyrir að í þessu byggi fólk. Við klóruðum
          okkur mjög í hausnum yfir þessari sýn og spurðum okkur á
          hverju fólkið lifði sem byggi í þessum gámabyggðum því það
          eina sem við sáum í kring var eyðimörkin.</p>
        <p>Svo komumst við upp Andesfjöllin að hinni dýrlegu borg
          Cusco. Enn með smá matareitrun fékk Skúli hæðina illa í
          sig og þjáðist af svokallaðri háhæðaveiki sem lýsir sér
          einhvernvegin eins og væg þynnka. Kókaplantan fræga á
          einmitt að vera góð lækning og forvörn við þeirri veiki
          sem þýddi að lítið annað væri að gera nema að labba í
          næsta súpermarkað, kaupa sér nokkur kókalauf og laga
          te. Teið var nú ekkert afbragð til að byrja með en eftir
          nokkrar tilraunir reyndist það mesta lostæti eftir að smá
          hunangi hafði verið bætt út í það.</p>
        <p>Við erum ekki að fara að yfirgefa Cusco alveg
          strax. Hér munum við halda upp á jólin. En fyrst er þó 4
          daga ganga að týndu borg Inkanna, Machu Picchu.</p>
        <p><em>Að lokum viljum við þakka lesendum lesturinn og
            óska öllum gleðilegra jóla og farsæls komandi
            árs.</em></p>
      </section>

      <section id="cusco-puno">
        <header class="heimsreisa-section-header">
          <h2>Cusco – Puno</h2>
          <h3>Frá Inkaslóðum til tippaslóða</h3>
          <date datetime="2007-12-29">29. desember 2007</date>
        </header>
        <p><em>Frá teygjustökki, úr fjögra daga göngu á 500 ára
            gömlum vegum í túristaverstu rútuferð í heimi.</em></p>
        <h4>Fyrsti dagur á Inkaslóðum:</h4>
        <p>Inkaslóðir eru undir þeirri bölvun að vera of vinsælar,
          þangað fer enginn maður nema í 16 manna hóp með 2
          leiðsögumönnum, kokki og tuttugu burðarmönnum sem tjalda
          fyrir mann, vaska upp og bera á borð. Það er ekki hægt að
          kalla þetta óbyggðir lengur og maður þarf að borga
          tilheyrandi verð fyrir þessa ofþjónustu. Jæja þetta er nú
          þess virði. Þegar við frændur stígum upp í rútuna, sem fór
          sér ferð til að sækja okkur, heyrum við kvenmansrödd
          spyrja: „Eruð þið Íslendingar?“ „Já,“ svörum við á
          íslensku ótrúlega hissa að við skulum hitta landa
          okkar. Seinasti Íslendingur sem við sáum var flugfreyjan
          sem þakkaði okkur fyrir flugið á Stanstedflugvellinum í
          Lundúnum. Og að þarna í sömu rútu, á leiðinni í 4 daga
          göngu á Inkaslóðum til Machu Picchu skuli ekki bara vera
          einn Íslendingur með okkur heldur tveir. Anna heitir önnur
          og hin Katrín, frænkur sem voru að fara að hitta
          skyldmenni í Santiago í Síle en ákváðu að taka smá útúrdúr
          fyrst og eyða aðfangadegi örþreytt í Machu Picchu
          borgarrústunum. En landar okkar eru ekki þær
          heppnustu. Áður en gangan hefst finnur Katrín fyrir
          veikindum sem munu hamla getu hennar töluvert til að ganga
          þessa leið. Fyrir okkur hin er þessi fyrsti dagur mjög
          auðveldur. Bara 12 kílómetrar með mörgum stoppum. Fyrstu
          rústirnar eru ekki langt frá upphafsreitnum, þær bera það
          skemmtilega nafn Hlíðarborg og eru svolítið mjög magnaður
          forsmekkur að því sem koma skal. Svo er gengið aðeins
          lengra og stoppað fyrir snæðing í hádeginu. Fyrsti
          hádegisverðurinn kemur manni svolítið spánskt fyrir
          sjónir. Þriggja rétta máltíð með 3 settum af hnífapörum á
          mann er ekki eitthvað sem maður býst við að sjá lengst út
          í sveit. En þar kom svarið við hvers vegna við þurftum 20
          burðamenn. Við komum svo á tjaldsvæði fyrsta dagsins um
          fjögurleytið (Anna og Katrín þó aðeins seinna en skiluðu
          sér þó, sem telja má afrek sökum slappleika
          Katrínar). Þegar við sjáum tjaldsvæðið er búið að tjalda
          og allt fyrir okkur og það eina sem við þurfum að gera er
          að leggjast í tjaldið og bíða eftir að kokkurinn eldi ofan
          í okkur. Það hefði verið mjög auðvelt samt að ganga lengra
          en reglur þjóðgarðsins leyfa bara næturstöðvar á örfáum
          stöðum innan hans svo allir verða að tjalda á sama
          stað. Leiðsögumaðurinn segir okkur frá Inkarústum í
          klukkutímafjarlægð frá tjaldsvæðinu og bannar okkur svo að
          fara þangað þar sem hann segir að það fari að dimma bráðum
          og skógurinn sé hættulegur eftir myrkur. Menn geta ekki
          sagt hvor öðrum frá einhverju merkilegu og ætlast svo til
          þess maður sleppi því að skoða það. Svo Rúnar hleypur
          þangað, gegn vitund og ráðum leiðsögumannsins, kemur að
          rústunum á 30 mínútum, skoðar þær í flýti, hleypur svo til
          baka svo hann nái aftur fyrir myrkur og lýsir svo undrun
          sinni á staðnum. Þarna var heil borg og leiðsögumaðurinn
          ætlaði bara að láta hana fara fram hjá
          okkur. Kvöldmaturinn er eldaður og borinn fram og í
          eftirrétt kemur kokkurinn í fullum skrúða með bakka fullan
          af íkveiktum piscabanönum (lúxusinn hættir ekki að koma
          manni á óvart).</p>
        <h4>Annar dagur á Inkaslóðum:</h4>
        <p>Náttúran hættir ekki að koma manni á óvart. Þetta er
          ótrúlegt, hversu fjölbreytt getur hún orðið? Annar
          dagurinn á að vera erfiðastur af þeim öllum. Maður verður
          að vorkenna Katrínu að taka upp veikindi akkúrat í þessum
          aðstæðum. Við klifrum úr 3000 í 4200. Upp stiga sem
          flestir ná langt meira en 45 halla. Þetta er erfitt fyrir
          fílhraustan mann. Ef hún nær þessu verður maður að dást að
          dugnaðinum hennar. 22. desember. Í dag eru líka
          sumarsólstöður í Perú, sólin er ótrúlega sterk og er bara
          til að gera illt verra. Það rignir þó ekki jafnvel þó við
          séum í miðju regntímabilinu sem er ótrúleg
          heppni. Leiðsögumaðurinn segir að í síðustu viku hafi
          rignt samfleytt. Skúli gengur þetta með léttum leik (miðað
          við aðstæður), svipaða sögu er að segja frá Rúnari sem þó
          verður fyrir hræðilegum sólsting á leiðinni niður og
          þjáist af höfuðverk restina af deginum. Og svo skila hinir
          tveir landar okkar sér á áfangastað með lófaklappi allra
          hinna.</p>
        <h4>Þriðji dagur á Inkaslóðum:</h4>
        <p>Nei, náttúran getur ekki hætt að koma manni á óvart
          hérna í Andesfjöllunum. Þessir miklu og hrikalegu tindar,
          þessi svakalega kyrrð og allt þetta plöntulíf. Þeir segja
          að þriðji dagurinn sé skemmtilegastur. Þá gengur maður
          tiltölulega auðveldan steinhlaðinn stíg (sumstaðar
          upprunalegan frá tímum Inkana) á milli heillandi rústa í
          gegnum skóga og sléttur á fjallshlíðum og niður í
          dölum. Maður gengur meira að segja í gegnum göng sem
          Inkarnir byggðu. Maður er heillaður nú þegar af afrekum
          þessa gamla Indíánaveldis og enn á maður eftir að sjá
          rúsínuna í pylsuendanum, Machu Picchu. Alls 15 kílómetrar
          í dag, þokkalega auðvelt það og maður myndi klára það á
          örskotstundu ef ekki væri fyrir þessari náttúru og þessum
          rústum sem geta ekki hætt að heilla mann upp úr
          skónum. Undir lokin getur maður svo valið milli þess að
          fara styttri leiðina á síðasta tjaldsvæðið eða þá lengri
          sem innifelur ræktsvalir frá tímum Inkanna. Sumir okkar
          ákveða að fara lengri leiðina og sjá þar steinhlaðninga
          upp fjallshlíðina sem ná eins langt og augað eygir. Hreint
          út sagt ótrúlegt að einhver skuli byggja svona lagað, en á
          morgun munum við sjá stórvirkið sjálft, <em>Machu
            Picchu</em>. Ætli þessar rústir blikni ekki í samanburði
          eins og Chichen Itza bliknar í samanburði við Tikal.</p>
        <h4>Fjórði og síðasti dagurinn á Inkaslóðum:</h4>
        <p>Fjögra daga erfiði, Einu sturturnar eru -3, sólbruni á
          nefi og á eyrum, öll nærföt skítug og við vöknum í tjaldi
          enn með hálsríg síðan í teygjustökkinu vitandi hvað við
          erum að fara að skoða eftir fáeina tíma. Reglur
          þjóðgarðsins banna alla umferð utan tjaldsvæða fyrir
          klukkan 5:30 svo við þurfum að bíða í röð eftir að vera
          hleypt af stað. Allir viljum við vera á undan hvor öðrum
          því allir vitum við hvað við skemmum upplifunina fyrir
          hver öðrum með því að vera fyrir. Bara í göngunni þennan
          dag eru 200 túristar og svo koma 1000 aðrir með lestinni
          um 9 leitið. Svo nú er mál að flýta sér. Katrín hefur svo
          til náð sér, það vantar bara smá upp á orkuna en hún nær
          að klára þetta eins og hetja, enda með víkingablóðið í
          æðum.</p>
        <h4>Og að lokum á áfangastað:</h4>
        <p>Upp bröttustu tröppur til þessa (og þær hafa verið
          brattar fyrir) og við sjáum einhvern gamlan múr. Við
          göngum í gegnum hliðið og undrið blasir við
          okkur. Heimsminjarnar Machu Picchu, hin týnda borg
          Inkana. Eitt af hinum sjö nýju undrum veraldar (listi sem
          verður kannski tekinn í sátt aftur eftir fíöskuna með
          Chichen Itza). Borgin var aldrei fundin af Spánverjunum,
          og ekki skrítið það miðað við staðsetninguna í miðjum
          Andesfjöllunum. Hún fannst ekki fyrr en 1911 og enn er
          fólk að rífast yfir því hvaða tilgangi hún þjónaði. Sumir
          segja að hún hafi verið byggð svo ríka fólkið gæti nýtt
          orlofið sitt þarna, aðrir að borgin hafi verið helg og
          fólk hafi farið þangað í pílagrímsferð. En eitt er vitað
          að borgin er falleg, bæði byggingalistin og fjöllin í
          kring geta ekki gert neitt nema heillað mann.</p>
        <p>Jólin héldum við frændur að hluta í Machu Picchu og að
          hluta í Cusco. Lestin kom ekki til Cusco fyrr en klukkan 9
          um kvöldið, en maður lætur sig ekki vanta í kirkju til að
          fagna fæðingu frelsarans. Í Cusco leggja þeir örlítið
          meiri áherslu á orðið fagna en við erum vön heima. Að
          ganga í miðnæturmessu í dómkirkjunni, framhjá
          vopnatorginu, er brjálæði. Fólk hleypur um með flugelda í
          gegnum bál, pappírsflygsur og brotna og/eða brennda
          hálfsmíðaða bása. Brennivínið vantar ekki, með tilheyrandi
          öskrum, og ef maður vissi ekki betur mætti halda að þarna
          væri borgarastyrjöld á ferð, frekar en
          aðfangadagskvöld. Vitaskuld heyrast lætin inn í kirkjuna
          og þar sem presturinn messar um Krist og ljósið í gegnum
          messusöngva spilaða á snældu á alltof hröðu tempói skapast
          svolítið súrt augnablik þar sem maður getur ekki gert að
          því að brosa. Þegar messan er svo búin er farið á hótelið
          þar sem tekinn er vel áunninn nætursvefn í rúmi í fyrsta
          sinn í langan tíma. En á leiðinni eru göturnar fullar af
          blindfullum gringóum á leiðinni á hávær diskótek. Þessir
          gringóar eru að halda upp á jólin eftir siði heimamanna
          sem eru vanir að detta í það á aðfangadagskvöld og dansa
          svo eins og vitleysingar á diskótekum bæjarins.</p>
        <p>Jóladagur var þó með hefðbundnara sniði. Við frændur
          átum jólagjöf ömmu okkar og afa á fínasta veitingastað
          bæjarins með bestu list. Reikningurinn hljóðaði upp á 240
          sol sem samsvarar 4800 krónum íslenskum. Samsvarandi verð
          fyrir þessa máltíð á íslenskum veitingastað væri þó 24000
          krónur (skv. bjórígildisvísitölunni margviðurkenndu þar
          sem 240 sol eru 48 perúsk bjórígildi).</p>
        <p>Lítið var þó um skötufnykinn á Þorláksmessu, pakka frá
          vinum og vandamönnum á aðfangadag eða hangikjötsveislunni
          á jóladag heima hjá ömmu Rún og afa Ingólfi þessi
          jólin. Þess í stað skemmtum við okkur við að segja
          útlendingunum, sem gengu Inkaslóðirnar með okkur, sögur af
          13 jólasveinum, sonum trölla sem skemmta sér við að hræða
          börn og stela af fátækum fjölskyldum og jóla ketti sem er
          frægur fyrir að borða óþæga krakka.</p>
        <p>Titicacavatn er svo næst á dagskrá. Við erum komnir í
          stærsta bæinn við vatnið, Puno. Við komum þó ekki þangað
          án þess að öðlast eitt ævintýri í leiðinni. Forsagan er sú
          að áður en við fórum á Inkaslóðirnar höfðum við ætlað að
          kaupa lestarmiða hingað. Útsýnið úr lestinni á víst að
          vera stórbrotið. En þegar við fórum að kaupa miðana tókst
          konunni í afgreiðslunni að sannfæra mig (Rúnar Berg) um að
          rúta með leiðsögn væri betri kostur. Enda kostaði rútan
          bara 5 dali meira og innihélt leiðsögn á ensku,
          skoðunarferðir um 5 áhugaverða staði í leiðinni og
          hlaðborð sem maður gat étið að vild. Skúli var ekki á sama
          máli og var enn sannfærður um lestina sem færi bara beint
          í gegn en þó myndi skila okkur seinna á áfangastað en
          rútan. Ég fékk að ráða að þessu sinni. Og fæ það sennilega
          aldrei aftur því rútan var ein sú versta túristaupplifun
          sem getur komið yfir bakpokalinga eins og
          okkur. Leiðsögnin var meira svona: <em>„Þessi staður
            heitir þetta. Inkarnir töluðu Quechua, hinir töluðu
            hitt. Þetta er veggur og þetta er vegur.“</em> Svo líka
          voru hinir áhugaverðu staðir uppsprettan að kjánahrolli
          næstu mánuðina. Kirkja sem átti að vera sixtínska kapella
          Ameríku var ómerkilegri en Kirkjukotið heima í Grindavík
          (án þess að við séum að gera lítið úr
          Kirkjukoti). T.d. var búið að skreyta málverk af Kristi á
          krossinum með gullkrúnu sem hafði verið fest yfir
          þyrnikrúnuna og svo var búið að klæða hann í gullpils með
          mynd af Benidikt XVI páfa í miðjunni, er fólk alveg búið
          að gleyma hvers vegna Kristur dó á krossinum og hví hann
          var með þyrnikrúnu og stafina INRI skrifaða fyrir ofan
          sig?</p>
        <p>Eftir að rútan kom til Puno og ég (Rúnar Berg) hafði
          beðið Skúla margsinnis afsökunar á þessum hræðilegu
          mistökum mínum hafði ég heyrt af frjósemishofi hér
          nálægt. Auðvitað lætur maður ekki svoleiðis fram hjá sér
          fara. Þetta hof er í 20 km. fjarlægð frá Puno og er
          staðsett í ótrúlega svölum bæ sem inniheldur, auk
          frjósemishofsins, risahöfuð sem hefur brotnað af styttu,
          sólarklukku, 500 ára gamla kirkju og gangstéttir skreyttar
          viðeigandi myndum (m.a. tippum við frjósemishofið). Og
          þessi bær er á stærð við Vogana (hvers vegna geta Vogarnir
          ekki verið svona svalir?). Frjósemishofið var svo eins og
          við var að búast, opið herbergi fullt af misstórum og
          misheilum tippum, auk frjósemisguðsins sjálfs sem var í
          miðju herberginu (Og maður spyr sig hvort við höfðum
          einhvertímann byggt svona hof handa Freyju, eða hvort það
          sé ástæðan að við séum svona fá).</p>
      </section>

      <section id="punu-nazca">
        <header class="heimsreisa-section-header">
          <h2>Puno – Nazca</h2>
          <h3>Perú: Mesta land í heimi</h3>
          <date datetime="2008-01-08">8. janúar 2008</date>
        </header>
        <p>Það er ótrúlegt hversu mikið menn þurfa að endurtaka
          samtölin aftur og aftur, þá sérstaklega eftir að maður er
          búinn að kynna þjóðerni sitt og því fylgja nokkur stöðluð
          samtöl sem íslenskir ferðalangar vítt og breitt kunna
          líklegast að fara með utanbókar:</p>
        <blockquote>
          <p>Aðrir ferðalangar frá enskumælandi löndum eru vanir
            að segja: <em>„Whoa, you are the first persons I’ve
              ever met from Iceland.“</em> Og við svörum: <em>„And
              yet, you are not the first one to say that.“</em></p>
          <p>Heimamenn geta líka verið tregir til að vita að það
            sé til land sem heitir Ísland og halda þá oft að við
            meinum Írland: <em>„Que idioma hablan en
              Irlandia?“</em> Við reynum þá að leggja meiri áherslu
            á ess-ið: <em>„No, somos Islandés y hablamos Islandés
              en Islandia, no Irlandia. ISSSSlandia.“</em></p>
          <p>Svo er alltaf skemmtilegt hvað aðrir vita mikið um
            landið okkar: <em>„Do you know why Iceland is named
              Iceland and Greenland Greenland?“</em> Spyrja þau
            mann, og svo kemur útskýringin sem hefur oftast ekkert
            að gera með Hrafna-Flóka eða Eirík rauða.</p>
        </blockquote>
        <p>Núna erum við frændur komnir úr jólafríinu og byrjaðir
          að ferðast og njóta Perú eins og fyrr. Á milli jóla og
          nýárs, þegar þið heima unnuð ykkar tvo daga og láguð svo
          upp í sófa að spá í jólagjöfunum, skoðuðum við frændurnir
          það sem Titicacavatn er frægast fyrir. Það ku vera hinar
          fljótandi Uroseyjur. Semsagt maður siglir í gegnum gróður,
          fram hjá stráköggli og sér svo manngerða hluti úr stráum,
          og þá erum við að tala um hús, skip og náttúrulega heilu
          eyjarnar, allt búið til af mönnum. Maður hugsar með sér
          hvílík vinna fari í að vefja sér svona eitt stykki
          eyju. Maður veltir líka fyrir sér hvernig fólkið lifir á
          þessum eyjum, hvað það borðar og við hvað það vinnur, því
          eina svarið sem maður finnur er fiskur. Sagan segir að
          þegar Inkarnir sigruðu Titicacavatn og skattlögðu íbúana,
          þá sáu þeir hvað íbúarnir voru fátækir að þeim nægði að
          borga skít á priki í skatta.</p>
        <p>Til að njóta okkur sem best, og líka til að hafa góða
          sögu að segja, gistum við eina nótt í strákofa einum á
          stærstu eyjunni. Málið var bara það að eyjurnar eru
          kannski áhugaverðar en ekki eru þær skemmtilegar og
          tuttugu mínútur ættu að nægja hverjum og einum á þeim. Við
          vorum um 15 klukkustundir sem þýddi 880 mínútur þar sem
          okkur drepleiddist í þeim nýstingskulda sem fylgir því að
          vera uppi í 3800 metra hæð.</p>
        <p>Næst var það Arequipa (ennþá í Perú). Þessi
          750þús. manna borg er í örlítið kristilegri hæð en við
          vorum búnir að venjast uppi á Andesfjöllunum, eða 2335
          metrum yfir sjávarmáli. Nafnið á þessari höfuðborg
          útivistar í Perú myndi íslenskast sem <em>„Stöldrum við
            hérna“</em> á Inkamálinu Quechua. Þarna geta menn farið í
          hvers konar fjallgöngur, flúðasiglingar, reiðhjólatúra,
          hópreiðtúra, klettaklifur, ísklifur eða bara hvað sem
          hinum meðal björgunarsveitamanni dreymir um yfir
          daginn. Það voru nú samt áramót við skiluðum okkur þangað
          og við vorum með eitthvað annað á prjónunum en að frjósa á
          einhverjum jökli yfir þessi tímamót.</p>
        <p>Hótelstjórinn var svo elskulegur að leyfa okkur að nota
          hóteltölvuna til að horfa á Skaupið. Með gamlárssteikina í
          maganum (sem var lítið annað en kjúklingabringur í Tilda
          sveppasósu) settum við Ritskeks í skál með vínberjum og
          opnuðum okkur bjór á meðan Skaupið var í gangi. Þetta var
          næstum eins og að halda upp á áramótin heima. Nema bara að
          eftir Skaupið leið aðeins lengri tími þangað til við gátum
          byrjað að skjóta upp. Svona svolítið óþægilegur tími því
          venjulega er þessi hálftími milli Skaups og áramóta
          vandræðaleg bið það sem maður hefur ekkert að gera. Núna
          voru stundirnar fjórar.</p>
        <p>Við frændurnir vorum fyrir framan kirkjuklukkuna á
          stóra <em>Plaza de armas</em> í Arequipa, Perú, með
          stjörnuljósin okkar og kampavínsflösku tilbúnir að skála
          fyrir nýja árinu. Perúbúar eru ekki eins áræðnir og við
          Íslendingar með flugeldana sína, þeir bíða með að kveikja
          í þar til klukkan slær tólf. Og það líður svo ekki
          sekúndubrot milli þess sem kirkjan klingir og þess sem
          1000 litlir kínverjar og púðurkellingar springa
          samtímis. Þetta er heldur ekkert fansí með stórar tertur
          og tívolíbombur hérna í Perú. Guði sé lof fyrir það því
          fólki er alveg sama hvar þeir sprengja flugeldana sína
          hérna í Perú. Höggbylgjurnar frá vítunum köstuðu manni til
          og frá milli þess sem þau sprungu í metra fjarlægð. Venjan
          er nefnilega að sprengja sprengjurnar sínar bara
          einhversstaðar hér í Perú yfir áramótin, sama hvort það sé
          í mannþröngu torgi. Og sprengjurnar voru þarna í
          þúsundatali sem sprungu, misstórar, við fæturna manns. Þær
          sprengjur sem fóru upp voru ekkert að fara mikið hærra en
          kannski 2 metra upp í loftið áður en þær köstuðu glóðunum
          yfir mannhafið með tilheyrandi öskrum. Við hættum að telja
          hversu oft við gripum andann á lofti slíkt var
          brjálæðið. Það sem gerðist svo seinna um þessa nýársnótt
          er einungis okkar að vita en það getum við sagt að hún
          innihélt mikið Pisco (þjóðaráfengi Perú), salsa og logandi
          kokteila.</p>
        <p>Ég stekk yfir 1. dag nýárs því, eins og hvar sem er í
          heiminum, er þetta viðburðalaus dagur með öllu. 2. janúar
          litum við frændur hins vegar á það safn sem inniheldur
          ísfrúnna Juanitu, sem fannst uppá einu fjalli hér í
          grenndinni á miðjum 10. áratugnum þar sem henni hafði
          verið fórnað 500 árum áður af Inkunum. Juanita fór hins
          vegar í varðveislu 31. desember síðastliðin svo við rétt
          misstum af henni. Við fengum nú samt að sjá aðra fórn. Sú
          ber nafnið Sarita, 17 ára gömul þegar hún var gefin
          guðunum svo þjóð hennar færi vel í þeim hörmungum sem
          steðjuðu að henni. Inkarnir trúðu því nefnilega að fjöllin
          væru guðdómleg. Og þegar fjöllin sendu þeim eitthvað illt,
          eins og eldgos eða óvinaher, þá reyndu þeir að seðja þá
          með fórnum. Þessar fórnir innihéldu marga gersemi, gull og
          postulín en líka eitt ungmenni sem gekk ásamt prestum upp
          þessi illkleyfu fjöll þar sem það mætti örlögum
          sínum. Uppi í þessari hæð er kuldinn svo mikill að líkami
          þessara fórnalamba hefur varðveist allt til dagsins í dag
          og er nú til sýnis í safni fyrir forvitna að skoða. Þó ég
          (Rúnar Berg) verð að segja fyrir mitt leiti að mér leið
          engan vegin eins og hún Sarita hafi verið einhver
          safngripur, heldur leið mér eins og ég væri að horfa á
          lík, manneskju sem áður lifði mögulega hamingjusamlegu
          lífi.</p>
        <p>Ásamt Miklagljúfrinu í Bandaríkjunum og
          Cotahuasigljúfrinu örfáum kílómetrum héðan, er
          Colcagljúfrið í Perú það stærsta í heimi með yfir 1200
          metra frá brún að botni þar sem það er dýpst. Þangað
          skruppum við, stöldruðum aðeins við í 2 nætur og fórum svo
          með þessari fimm tíma rútu til aftur til Arequipa. Þess á
          milli máttum við nú varla annað en að fá okkur eina létta
          gönguferð niður á botn og upp aftur. Þá leið sem við fórum
          var þó ekki nema 1000 metrar dýpi sem þýddi 3 tíma gangur
          niður og um 4 stundir upp. Þegar svo annar helmingurinn
          vaknaði til að gera sig til í gönguna um morguninn (Rúnar
          Berg) var hann eitthvað skrítinn í maganum. Iss, smá
          matareitrun eða bara örlítil háhæðaveiki, ekkert sem
          stoppar mann. Svo þegar það er lagt af stað kemur í ljós
          að maðurinn er fárveikur með magapínu, hita, höfuðverk,
          niðurgang og það eina sem kemur í veg fyrir uppköst er
          afneitunin ein. Maður er þó kominn alla leið að þessu
          stórmerkilega gljúfri og maður er ekkert að fara þaðan án
          þess að skoða það almennilega. Svo gangan heldur
          áfram. Við komumst með miklum erfiðleikum alla leið niður
          á stað sem heitir Oasis, eða Lynd, því þarna er kristaltær
          blá lynd með pálmatrjám, grænum gresjum og öllu
          tilheyrandi þrátt fyrir að vera í miðri eyðimörk. Þarna
          var tekin góð hvíld svo veikir menn gætu jafnað sig. Við
          vorum jú komnir alla leið niður, vondu fréttirnar voru
          bara þær að það þýddi að við ættum eftir að fara alla leið
          upp aftur og veiki maðurinn var bara veikari nú en
          áður. Þarna dugði ekkert að gefast upp og upp þurftum við
          að komast ef við vildum ekki þurfa að sofa á lúsugum dýnum
          í niðurbrotnum kofa niðri í gljúfrinu eða í einhverjum
          helli á leiðinni upp. Og með þrjósku, þori og þvílíkri
          einbeitningu tókst veika manninum loksins að komast upp í
          þægilegt hótelherbergi með heitu hunangi, einkabaði,
          þægilegum dýnum og fjórum lögum af teppi til að halda sér
          heitum. „Þetta er það erfiðasta sem ég hef nokkurtíman
          gert.“</p>
        <p>Veikindin voru kláruð við gljúfrið á einni nóttu og
          næsta dag var áætluð 17 tíma rútuferð til Nasca, með smá
          stoppi aftur í Arequipa. Ef, hins vegar, Perúbúi segir þér
          að eitthvað verði tilbúið klukkan níu um kvöldið, þvottur
          til dæmis, segir hann þér um kvöldið að það verði tilbúið
          klukkan sjö í fyrramálið. Klukkan sjö segir hann svo að
          það verði tilbúið eftir hálftíma. Hálftími þýðir svo 2
          tímar á perúskum tíma. Þetta þýddi að við vorum ekki
          tilbúnir til að fara til Arequipa fyrr en klukkan tíu,
          þrem tímum á eftir áætlun. Við stukkum því upp í rútuna og
          spurðum rútubílstjórann hvenær hún legði af stað. „Klukkan
          11,“ svarar hann. Klukkan 12 var svo rútan orðin full af
          farþegum og bensíni og ekki mínútunni fyrr lögðum við af
          stað, 5 tímum á eftir áætlun. Við komumst þá ekki eins
          langt og við ætluðum og þurftum að gista í Arequipa fyrir
          vikið. Frá Arequipa til Nasca (sem er frægt fyrir sínar
          línur) eru 12 tímar með rútu, sem þýðir 2 tímar í að bíða
          eftir að rútan leggur af stað, 1 tími í að bíða
          einhverstaðar á miðri leið og 9 tíma akstur. Það var því
          ekki mikill tími til að sníkja á þrettándanum hjá okkur
          þetta árið.</p>
        <p>Strax um morguninn fengum við þau forréttindi að fá að
          fljúga yfir Nascalínurnar frægu. Þau forréttindi eru
          auðfengin ef maður borgar rétt verð fyrir. Í okkar
          tilfelli voru það 40 bandaríkjadalir (í Suður- og
          Mið-Ameríku er venjan að leggja allar ferðir fyrir í dölum
          og stundum vilja þeir ekki sjá sinn eigin gjaldmiðil) en
          þetta verð getur farið upp í 80 dali í júlí eða
          ágúst. Línurnar eru svo sannarlega dularfullar, þær eru
          til stórar og smáar, eru af mönnum, dýrum eða hverju sem
          er en flestar eiga þær það sameiginlegt að vera ein
          samfeld lína, gerð með því að færa stóra steina burt, sem
          ekki er ekki hægt að sjá neitt út úr nema úr
          lofti. Kenningarnar um línurnar eru mýmargar. Sú kenning
          sem er þó ofaná er sú að línurnar hafi verið búnar til af
          Nascaindíánunum (árið 500 – 800 eftir krist) til að
          varðveita stjörnudagatal. Þó eru til kenningar um að þarna
          hafi verið geimverur að verki eða jafnvel að æðsti prestur
          Nascana hafi haft aðgang að loftbelgi og honum hafi þótt
          gaman að fljúga þarna yfir í frístundum.</p>
        <p>Að flugferðinni lokinni fórum við næst á sandbretti á
          hæstu sandöldu heims. Cerro Blanco heitir hún og er 2090
          metrum yfir sjávarmáli. Jafn undarlegt þó og það má
          virðast var svarta þoka í eyðimörkinni. Svo þétt að það
          var varla að maður sá handa sinni skil. Leiðsögumaðurinn
          sagðist aldrei hafa séð neitt slíkt áður. Við þurftum að
          ganga 3 tíma upp á toppinn áður en við gátum rennt okkur
          niður og sú leið upp var ótrúlega margþrungin og jafnvel
          óhugnanleg þar sem maður stóð uppi á sandöldunni og horfði
          niður bratta brekku sem leiddi ekkert, þess vegna niður í
          víti hvað við vissum. Þegar það var svo komið að því að
          renna sér niður mjökuðust brettin ekki áfram sökum þess
          hve skringilega sandurinn lætur í þokunni. Maður þurfti
          því að sitja á brettinu alla leiðina til að komast
          eitthvað áleiðis.</p>
        <p>Nú erum við hins vegar komnir niður af öldunni heilir á
          húfi verandi búnir að heimsækja stærsta frumskóg heims,
          með hæstu stöðuvötnum heims, með, best varðveittu múmíu
          heims, með dýpstu gljúfrum heims, með dularfyllstu línum
          heims og hæstu sandöldu í heimi. Perú er svo sannarlega
          eitt mesta land í heimi.</p>
      </section>

      <section id="huacachina-lima">
        <header class="heimsreisa-section-header">
          <h2>Huacachina – Lima</h2>
          <h3>Adiós Perú</h3>
          <date datetime="2008-01-16">16. janúar 2008</date>
        </header>
        <p><em>Þú ert plebbi... ef þú heilsar íslendingi í útlöndum
            sem þú þekkir ekki</em><br />—Jón Gnarr</p>
        <p>Það kannast allir alvöru Íslendingar við spennuna sem
          fylgir því að hitta landa sína í útlöndum. Nú erum við
          frændur búnir að hitta fjóra landa okkar í
          Perú. Ótrúlegt að hitta einn, en fjóra? Frænkurnar
          Anna og Katrín frá Inkaslóðum eru farnar heim að öllum
          líkindum. En í Huacachina (pínkuponsulítill bær í
          kringum lind í eyðimörkinni sem má með réttu kalla
          þetta vin) voru aðrar tvær stelpur. Hildigunnur og
          Birna, hvers ævintýri er hægt að lesa um
          á <a href="http://blog.central.is/farfuglar"><code class="url">http://blog.central.is/farfuglar</code></a>,
          eru á leiðinni til Argentínu í gegnum alla þá staði
          sem frændur höfum nú þegar heimsótt síðastliðnar 3
          vikur. Huacachina er draumur sandbrettafíkilsins þar
          sem sandöldurnar eru mýmargar í allar áttir frá
          bænum. Bara 200 metra gangur upp ómögulegan
          eyðimerkursandinn og þú getur rennt þér að vild, með
          það í huga að maður þarf að ganga upp aftur sem er
          hægara sagt en gert. Sandbretti var líka það eina sem
          við stunduðum þarna, ásamt hinum Íslendingunum. Þegar
          við vorum þó orðnir of þreyttir á að ganga alltaf upp
          þessar brekkur og rassinn of aumur til að þola annað
          fall var kominn tími til að kveðja hinar íslensku
          vinkonur okkar og feta okkur nær Líma. Ekki þó áður en
          við vorum búnir að skola sandinn úr öllum rifum með
          fínum sundsprett á hótelinu.</p>
        <blockquote>
          <p><strong>15. ágúst 2007</strong><br>Mikill
            jarðskjálfti varð í Perú þennan dag þegar Nascaflekinn
            rakst undir Suður-Ameríkuflekann. Hann mældist 8 á
            Richterskvarðanum og urðu skemmdir mestar í borginni
            Ica og bænum Pisco. Skjálftinn er talinn hafa valdið
            yfir 500 dauðsföllum auk þess sem fjölmargir slösuðust
            og/eða misstu heimilið sitt.</p>
        </blockquote>
        <p>Ofangreindur jarðskjálfti lagði gjörsamlega borgina
          Pisco í rúst. Það var svo gott sem ekkert eftir af
          miðbænum þegar við komum þangað 4 og hálfum mánuði eftir
          skjálftann, bara múrsteinar hér og þar og gólf þar sem hús
          stóðu einu sinni. Maður fékk allslæmt samviskubit að horfa
          upp á þetta vitandi að maður gæti hafa gefið til
          hjálparstarfs rétt eftir jarðskjálftann en ekki gert það
          af einhverjum ástæðum. Fólk býr svo bara í tjöldum eða í
          eiginlegum kofum gerðum úr fyrrverandi húsgögnum á miðri
          umferðaeyju. Þetta er eiginlega of þunglyndislegt umhverfi
          til að vera að greina of mikið frá því hér.</p>
        <p>Ástæðan fyrir heimsókn okkar til Pisco var þó ekki að
          verða vitni að hversu samviskulaus móðir jörð getur verið,
          heldur er borgin eiginlega skyldustopp fyrir alla þá sem
          vilja skoða Ballestas-eyjurnar. Þessar hitabeltiseyjur má
          eiginlega líkja við samansafn af eldeyjum nokkrum gráðum
          sunnan miðbaug. Samkvæmt okkar heimildum er þetta næst
          þéttsetnasta svæði dýralífs í Suður-Ameríku næst á eftir
          Galapagos-eyjunum við Ekvador, sem gefur Ballestas-eyjunum
          kenninafnið Galapagos fátæka mannsins eða Litlu Galapagos
          þar sem Ballestas eru víst nákvæmlega eins nema bara á mun
          minni skala og albátrosinn hefur ekki bláar fætur
          hér. Þetta er víst alveg þokkalega vinsæll viðfangastaður
          túrista og við förum í torfum með bátum til að skoða
          hjarðirnar af selum, sæljónum, svartfuglum og
          mörgæsum. Mjög merkilegt það alltsaman.</p>
        <p>Að skoðunarferðinni lokinni skall svo blákaldur
          raunveruleikinn í hausinn á okkur. Perú er búið. Það er
          ekkert eftir fyrir okkur að skoða eða upplifa sem við
          höfum færi á. Sem leiddi okkur til Líma á ný. Hringnum
          lokað. 36 dögum eftir að við fórum inn í landið á
          fáránlegan hátt í gegnum Amasónskógin og við erum enn
          ólöglegir í landinu. Við erum ekki ennþá komnir með
          inngöngustimpil. Okkur var tjáð að ef við værum heppnir
          gætum við sloppið með mútum en í versta falli yrðum við
          reknir heim til Íslands þar sem það er víst ólöglegt að
          vera inn í þessu landi án þess að vera með tilheyrandi
          stimpil í vegabréfinu sínu.</p>
        <p>Svo við, blásaklausir Íslendingar sem allir hafa verið
          svo vondir við og neitað að gera okkur löglega, þurftum að
          redda þessum bobba sem við vorum komnir í. Ástæðan fyrir
          þessum háskaleik okkar var ekki einhver ævintýraþrá og
          uppreisnarárátta til að sýna hversu fáránleg uppfinning
          landamæri eru, heldur er þetta aðgerðarleysi
          útlendingaeftirlitsmanna að kenna sem neituðu hver á eftir
          öðrum að gefa okkur bölvaðan stimpilinn og víðsuðu okkur
          hvað eftir annað á annan stað því þeir nenntu, að öllum
          líkindum, ekki að redda þessu sjálfir. Í þetta sinn ætlaði
          þetta að vera eins. Señoran sagði okkur að okkar eini
          möguleiki væri að fara aftur til Ekvador, þaðan sem við
          komum inn í landið, og fá stimpilinn þar. Þegar við svo
          tjáðum henni með tárin í kverkunum að þeir hafa ekki
          stimpil þarna auk þess sem við ættum flug til Punta Arenas
          eftir miðnætti sama dag, sagði hún okkur bara að yfirgefa
          bygginguna. Við vissum alveg að þetta væri endastöðin, ef
          við fengjum ekki þennan eftirsóknaverða stimpil þá væri
          reisan svo gott sem búin og ef það er eitthvað sem við
          höfum lært hingað til í öllum þessum fjallgöngum og fleira
          er að uppgjöf er aldrei möguleiki. Grindavík náði ekki að
          halda sér í efstu deildinni í 12 ár með því að gefast
          upp. Þannig að nú var að duga eða drepast. Í þessari stöðu
          er líka mikilvægt að kunna á menn. Engan pirring því
          enginn vill hjálpa pirruðum einstaklingi. Og það sem við
          gerðum eftir að señoran bað okkur á braut var að halda ró
          okkar, halda kyrru fyrir, horfa til hennar og biðja
          fallega aftur og aftur um hjálp hennar en hún sussaði
          okkur niður í hvert skipti áður en við náðum að útskýra
          hvers vegna við værum í þessari stöðu. Það leið svona einn
          klukkutími og ótrúlega margar beiðnir frá señorunni að
          fara burt áður en hún loksins tók mál okkar til
          greina. Eftir á getum við sagt að hún var tekin á gamla
          góða brosa og horfa í augun sálfræðibragðinu því engin
          getur neitað brosandi manneskju sem horfir í augun á manni
          um neitt. Sannleikinn er nú samt að hún áttaði sig á að
          við vorum ekki að fara rassgat svo eina leiðin til að
          losna við okkur væri að hjálpa okkur.</p>
        <p>Eftir að mál okkar var svo loks tekið til greina var
          okkur leyft að skrifa umsókn sem innihélt ástæðuna fyrir
          aðstæðunum okkar á ensku meira að segja. Svo þurftum við
          að heimsækja ræðismanninn okkar í Perú ekki bara einu
          sinni heldur tvisvar. Og það var hinn einstaki Dr. Augusto
          Arriola sem glaður tók á sig ábyrgðina fyrir að hleypa
          okkur inn í landið þrátt fyrir að við gætum vel verið með
          eitthvað illt í huga í Perú. Eftir að hann hafði skrifað
          útlendingaeftirlitinu einlægt bréf þar sem hann sagði þeim
          að við hefðum ekkert illt í hyggju fór svo boltinn að
          rúlla. Og eftir um 9 tíma puð í útlendingaeftirlitinu
          heyrðum við loksins besta hljóð í heimi. Hljóðið þar sem
          stimpillinn snerti vegabréfin okkar. „Jibbbí! Við erum á
          leiðinni til Síle.“ Þó hafði kellingarbeljan passað sig á
          að gefa okkur bara 30 daga stimpil í stað hins hefðbundna
          90 daga sem þýddi að við vorum teknir fyrir og látnir
          borga sekt þegar við reyndum að yfirgefa landið.</p>
        <p>En maður getur ekki sagst hafa farið til Perú án þess
          að hafa smakkað naggrís, eða cuy eins og þeir kalla
          hann. Seinasta kvöldmáltíðin okkar í landinu innihélt
          djúpsteikta útgáfu af þessu nagkvikindi. Og til að gera
          máltíðina enn skemmtilegri er það lenskan að steikja
          naggrísinn með kjafti og klóm og svo er hann borinn heill
          á diskinn. Bragðast svolítið eins og kjúklingur nema hvað
          naggrísinn inniheldur lítið sem ekkert kjöt. Það er
          virkileg kúnst að plokka allt þetta litla kjöt af dýrinu,
          auk þess sem skinnið festist mjög við tennurnar á
          virkilega óþægilegan og kúgandi hátt og þar á ofan er
          þetta nagdýr mun dýrari matur en allt annað af
          matseðlinum.Eini tilgangur með að éta þetta dýr er að nú
          getum við frændur sagst hafa snætt naggríss í Perú.</p>
      </section>

      <section id="punta-arena-el-calafate">
        <header class="heimsreisa-section-header">
          <h2>Punta Arenas – El Calafate </h2>
          <h3>Puttalingarnir í Patagóníu</h3>
          <date datetime="2008-01-28">28. janúar 2008 </date>
        </header>
        <p>Með naggrísaleifarnar enn fastar milli tannanna á okkur
          frændum skelltum við frændur okkur örlítið suður á
          bóginn. Alla leið suður til Patagóníu reyndar, en það nafn
          ber einmitt syðsti hluti Argentínu og Síle. Landsvæðið var
          fyrst numið af mönnum fyrir um 10.000 árum síðan og
          markaði það landnám þau tímamót að dreifing okkar mannanna
          um Jörðina urðu algjör. Eftir að Patagónía var numin voru
          bara nokkrar eyjur í Indlands-, Atlands- og Kyrrahafinu
          eftir óbyggðar. Þegar hvíti maðurinn byrjaði svo fyrst að
          hafa áhuga á þessu landsvæði á 19. öldinni (þá aðallega
          vegna landamærahroka) kom það þeim á óvart að indíánarnir
          sem hér bjuggu báru lítil sem engin klæði þrátt fyrir mjög
          kalt og vindasamt veðurfar.</p>
        <p>En hvað í ósköpunum erum við frændur að gera hérna
          syðra þar sem menn þurfa að berjast við sömu 12 vindstigin
          og við heima á Suðurnesjunum? Ástæðan er náttúran. Menn
          segja að hér syðra sé að finna eitt af fallegustu
          landslögum í heimi og bera þar <em>Tierra del Fuego</em>
          og <em>Torres del Paine</em> þjóðgarðarnir höfuð og herðar
          yfir fjöldann allan af öðrum eflaust álíka merkilegum
          þjóðgörðum hér í Patagóníu. En að komast hingað er allt
          annað en eitthvað sem maður gerir yfir nótt. Við fórum
          auðveldu leiðina og byrjuðum á fjögurra tíma flugferð frá
          Líma í Perú til sílesku Santiago. Þaðan beið okkur önnur
          fjögurra tíma flugferð innanlands til Punta Arenas. Og
          halda mætti að menn kæmust ekki öllu syðra en það. En við
          frændur þrjóskuðumst samt við og fórum í 12 tíma rútuferð
          yfir ein landamæri til argentínsku borgarinnar Ushuaia. Sú
          borg er víst sú syðsta í heiminum og er oft nefnd <em>Fin
            del Mundo</em>, eða endi heimsins þar sem hún er staðsett
          á 54;48; Suður og þaðan er lítið annað eftir af heiminum
          nema sjálft Suðurskautslandið. Það sem rak okkur þangað
          var nálægðin við <em>Tierra del Fuego</em> þjóðgarðinn,
          nafngift sem hefur eitthvað með jörð og eld að gera en
          landsvæðið er einmitt syðsti hluti Andesfjallana, sama
          fjallagarðs og við höfum verið að skoða í Perú.</p>
        <p>Við nutum svo sannarlega dýrðar Tierra del Fuego með
          dagsferð upp 973 metra hátt fjall að
          nafni <em>Guanaco</em>. Það var ekki nema rétt rúmir 20 að
          fjallinu þaðan sem aðrir 4 mjög torfærir kílómetrar tóku
          við. En útsýnið frá toppnum gerði þetta allt saman þess
          virði. Auk þess sem endalaust margir páfagaukar flugu í
          kringum mann á meðan maður gekk. En við höfum einmitt dæmt
          útsýnið frá þessum tindi fallegasta útsýni í heimi. Það
          var sama í hvaða átt maður leit það var fallegt
          allstaðar. Reyndar var landssvæðið í kring svo fallegt að
          landsvæðið í kring um Reykjanesvita bliknar í samanburði
          (og þá er mikið sagt því erfitt er að skáka Reykjanesskaga
          okkar Grindvíkinga í fegurð). Við létum dagsferðina sem
          innihélt <em>„fegursta útsýni heims“</em> ekki hindra ferð
          upp að nálægum jökli utan þjóðgarðsmarkanna. Ferðin
          samanstóð af stuttri leigubílaferð að stólalyftu sem tók
          mann dágóðan spöl og að lokum undir kílómetra rölt að
          annaðhvort jöklinum eða útsýnisstað. Einhvernvegin var
          samt útsýnið þaðan samanborið við <em>„fegursta útsýni
            heims“</em> eins og Reynir Sandgerði er í samanburði við
          franska landsliðið (án þess þó að gera lítið úr
          Reyni).</p>
        <p>Það er eftirtektavert þarna í Ushuaia hversu marga
          maður hittir sem eru annaðhvort á leiðinni til- eða
          nýkomnir frá Suðurskautslandinu. Frá Ushuaia sigla
          nefnilega flestir bátar á leið til þessarar svo gott sem
          ósnortnu heimsálfu. Fólk getur fengið að fara þangað sem
          túristar í 10 til 15 daga ferð, annaðhvort ásamt 100 öðrum
          túristum fyrir um 5000 dali eða sníkt sér far með
          vísindaleiðangri fyrir örlítið meiri fjárupphæð. Við
          frændur létum okkur bara nægja að panta leiðangur til að
          sjá mörgæsir á eyju nokkrum kílómetrum frá höfninni. Það
          var jú ekki Suðurskautið, en við sáum jú mörgæsir. Á
          leiðinni að mörgæsaeyjunni svo nokkur sæljón og
          svartfuglar. Mjög merkilegt þannig séð, sérstaklega á
          einni eyjunni þar sem við sáum og heyrðum í einhverju sem
          við, ásamt flestum öðrum Íslendingum, bjuggumst ekki við
          að sjá fyrr en í maí. Þangað benti leiðsögumaðurinn og
          sagði þessa ákveðu fugla vera nýkomna til Patagóníu frá
          ókunnum slóðum og myndu svo vera það næstu mánuði. Við
          vorum náttúrulega ekki lengi að kannast við þessa
          farfugla, því þetta voru kríurnar okkar hjartnæmu. Ekki
          vitum við hvort þetta séu þær sömu og reyna að gogga í
          hausinn á okkur ár eftir ár, en kannski sjáum við þessar
          sömu kríur einmitt seinna á þessu ári þar sem þær vilja
          ekki láta okkur í friði á meðan við spilum gólf við
          Húsatóftir.</p>
        <p>Næst ætluðum við frændur að ganga W-ið. Það er nafnið á
          þekktustu gönguleið Torres del Paine þjóðgarðinum. Til að
          komast þangað þurftum við að taka rútu aftur inn í Síle, í
          gegnum Punta Arenas til Puerto Natales þar sem
          útilegubúnaður eins og tjald, svefnpokar og prímus var
          leigður. W-ið er nefnilega 4 daga ganga. Alls 71
          kílómetri. Venjulegur dagur hjá okkur frændum í W-inu
          er:</p>
        <blockquote>
          <p>Vöknum við sólina um 8 leytið útbitnir af
            moskítóflugum sem við héldum að við værum lausir við,
            eldum hafragraut á prímus. Göngum í gegnum blómstruð
            kjörr með magnaða kletta í bakgrunn og fuglasöng allt
            í kring í 4 tíma, eldum súpu á prímus, göngum í 5 tíma
            í gegnum blómstraða velli fram hjá kristaltæru
            stöðuvatni með framandi fuglum fljúgandi yfir,
            tjöldum, étum súkkulaði og ávexti, göngum nokkra
            kílómetra pokalausir til að sjá yfirsýn yfir landslag
            dagsins, komum til baka, eldum pasta á prímus og förum
            svo að sofa örþreyttir, með göngusár á fótunum og
            sólbrenndir á nefinu þar sem við höfum ekkert ósonlag
            til að vernda okkur frá sterkri sólinni hafandi séð
            blindandi fallegt landslag fyrr um daginn.</p>
        </blockquote>
        <p>Semsagt, ólíkt Inkaslóðum er gangan í Torres del Paine
          ósvikin.</p>
        <p>Gangan byrjaði eftir hálftíma siglingu um eflaust
          fallegasta stöðuvatn heims að sem ber
          nafnið <em>Pehoé</em> þaðan sem gengið var meðfram
          jökullóni að skriðjökli. Okkur tókst að villast smá rétt
          áður en við komumst að tjaldsvæðinu, ekkert sérlega
          hentugt upp á það að við rétt náðum að tjalda fyrir
          myrkur. En fyrir vikið fengum við samt að sjá
          skriðjökullinn við sólsetur sem var svolítið mjög
          magnað. Næsta dag sváfum við svo hálfgerlega viljandi yfir
          okkur þar sem við töldum að dagurinn yrði auðveldur og við
          gætum leyft okkur að sofa út. Okkur skjátlaðist. Við
          gengum alls 33,1 kílómetra þennan dag inn í dal að
          nafni <em>Valle Francés</em> sem hefur bakhlið turnana, þá
          sem þjóðgarðurinn ber nafnið sitt af, á aðra hönd og risa
          stórt fjall á hina. Þegar kvöldsólin fór að skína á
          klettana við hliðina á okkur, fóru menn, eða allavega
          maður að nafni Rúnar Berg, að hafa dálitlar áhyggjur um að
          ná ekki til tjaldsvæðisins fyrir myrkur og ekki hjálpuðu
          endalausu snjóflóðsdrunurnar af fjallinu við að róa
          manninn niður. Ef maður horfði nógu lengi á fjallið var
          alveg víst að maður myndi sjá jökulbreiðurnar hrynja niður
          fjallshlíðina með þessum líka þvílíku drunum sem minntu
          helst á þúsund þrumur samtímis. Hinsvegar náðu
          litabreytingarnar á klettunum í kvöldsólinni á leiðinni
          til baka að róa hann aðeins niður, þó svo að maðurinn hafi
          ekki verið alveg rólegur fyrr en á sjálfu tjaldsvæðinu þar
          sem við frændur sváfum vært örþreyttir en öruggir frá
          hættum myrkursins í leigutjaldinu okkar.</p>
        <p>Næsta morgun lögðum við af stað á aðeins sómasamlegri
          tíma um morguninn. Þriðja daginn í röð var ekki ský að sjá
          á himninum í Torres del Paine þjóðgarðinum. Ótrúlegt veður
          alveg hreint. Við höfðum verið varaðir við miklum vindi og
          kulda en í staðinn höfum við bara orðið varir við
          heiðskýrt logn. Fjórði og síðasti dagur göngunnar var svo
          eins. Blanka logn og ekki ský á himni á meðan við
          heimsóttum sjálfa turnana. Þessir turnar eru algjörlega
          aðskyldir Andesfjöllunum, maður sér það bara á
          berggerðinni, og mikilfenglegir eru þeir. En þeir sem koma
          inn í þjóðgarðinn til þess eins að skoða turnana missa af
          miklu því það er meira þjóðgarðurinn í heild sinni sem
          gerir hann svona merkilegan frekar en einungis turnarnir
          sem garðurinn ber nafn sitt af.</p>
        <p>Það er því ekki annað að sjá nema að Patagónía hafi
          reynst okkur vel og ekki vitum við betur nema menn segi
          satt þegar þeir fullyrða að Patagónía innihaldi eitt
          fegursta landslag í heimi. Við höldum hins vegar leið
          okkar norður áfram og núna höfum við yfirgefið Síle í
          annað sinn og erum komnir í annað sinn til
          Argentínu. Hérna, í bæ sem heitir El Calafate, á víst að
          vera einhver merkilegur skriðjökull sem við ætlum að kanna
          áður en við yfirgefum Patagóníu með flugvél sem tekur
          okkur til höfuðborgarinnar Buenos Aires á fimmtudaginn. En
          ef þið eruð að hugsa um hvert skal halda til að flýja
          stormana á Suðurnesjum, þá getum við mælt með gönguferð
          með fjölskyldunni í Patagóníu.</p>
      </section>

      <section id="el-calafate-buenos-aires">
        <header class="heimsreisa-section-header">
          <h2>El Calafate – Buenos Aires</h2>
          <h3>Frá Buenos Aires…</h3>
          <date>6. febrúar 2008</date>
        </header>
        <blockquote>
          <p>Núna klúðruðum við þessu. Þær 10 mínútur sem við
            gáfum okkur til að finna réttu rútuna á þessari
            gígantísku rútustöð Buenos Aires dugðu okkur
            enganveginn, enda vorum við að leita að einni rútu af
            100. Kannski reiknuðum við með meiri vilja heimamanna
            til að aðstoða villta túristana, en fyrr en varði sló
            klukkan 19:00 og rútan til Santiago fór án þess að
            okkur tókst að finna hana. Þá upphófst svaka
            spennureið með peningaprangara bak við stýrið sem
            sagðist geta reddað málunum. Markið var næsta rútustöð
            og andstæðingurinn rútan sem við reyndum að vinna með
            öllum tiltækum aðgerðum.</p>
        </blockquote>
        <p>En Patagónía er á enda. Við frændur höfum heimsótt
          hana, orðið ástfangnir af náttúrunni hennar og nú höfum
          við yfirgefið hana. Það síðasta sem við gerðum áður en við
          flugum til Buenos Aires, höfuðborgar Argentínu, var að
          skoða frægan skriðjökul. Og ekki er hann frægur fyrir
          ekkert. Reyndar er hann svo frægur að hann laðar að sér
          fjöldann allan af túristum dag hvern. Túristarnir eru
          reyndar svo margir að það er varla að maður komist fyrir á
          vissum stöðum innan þjóðgarðsins sem ber nafnið
          Jöklaþjóðgarðurinn, eða <em>Parque Nacional los
            Glaciares</em>. Aðalsmerki þjóðgarðsins er
          skriðjökullinn <em>Perito Moreno</em> sem skríður um 2
          metra á dag og er fleiri kílómetrar á lengd. Hann er
          blessaður, eða bölvaður með auðveldu aðgengi. Maður
          einfaldlega sest upp í rútu sem tekur mann beint fyrir
          framan 50–55 metra háan jökulvegginn og svo getur maður
          séð ísklumpana eða jafnvel heilu breiðurnar hrynja ofan í
          jökullónið með þvílíkum brestum. Þegar maður hefur svo
          skoðað jökullinn nógu lengi hoppar maður einfaldlega aftur
          í rútuna og maður er kominn aftur á hótelið sitt. En
          stundum vilja hlutir vera meira spennandi þar sem maður
          þarf að klífa fjöll og firnindi til að sjá og skoða.</p>
        <blockquote>
          <p>Við höfðum öllu að tapa en ekkert að
            vinna. Prangarinn lét sig fljótt hverfa með skottið á
            milli lappana þar sem honum hafði ekki tekist
            ætlunarverk sitt. Við höfðum komist að því að
            prangarinn hafði verið að elta handahófskennda rútu
            allan tímann. Þegar við neituðum að borga honum fyrir
            að afhenda okkur rangri rútu sagðist hann ætla að
            finna betra bílastæði og við sáum hann ekki
            meir. Kauði vildi um 3000 krónur fyrir þjónustuna
            greitt fyrirfram en okkur tókst að fá hann af þeirri
            vitleysu og sögðumst borga honum þegar töskurnar væru
            öruggar í rútunni.</p>
          <p>Okkur tókst semsagt að sigra peningaprangarann en
            baráttan um að komast um borð í rútu var ekki enn á
            enda.</p>
        </blockquote>
        <p>Buenos Aires. Höfuðborg Argentínu. Höfuðstaður
          tangódansins. Þar sem Evita, Che Guevara og Diego Maradona
          átu eflaust ófáar alvöru argentínskar nautasteikur og þar
          vorum við nú staddir. Tveir af Íslendingunum sem við
          hittum í Perú, Birna og Hildigunnur gáfu okkur þar
          höfðinglegar viðtökur og buðu okkur frændum að dvelja í
          íbúðinni þeirra þar til við yfirgæfum borgina. Þær eru
          þarna að stunda spænskunám og eru því með eigin íbúð. Og
          það verður að segjast að borgarvalið þeirra er ekki alls
          ekki svo slæmt. Reyndar höllumst við að því að það hafi
          bara verið mjög gott. Þessari borg er ósjaldan frekar líkt
          við evrópskar stórborgir en aðrar borgir í latnesku
          Ameríku. Það kemur manni á óvart hversu evrópsk hún er
          sama hversu oft maður hefur heyrt þetta. Allt er líka
          tangó þarna. Maður getur varla notið kvöldverðar eða farið
          út í búð án þess sjá allt á milli málverka af
          tangódönsurum til heilu tangósýninganna. Og svo eru
          náttúrulega öll ástföngnu pörin sem eru ófeimin við að
          sýna öðrum hve svakalega ástfangin þau eru hvort af öðru
          út um allar trissur.</p>
        <p>Þessa helgi sem við vorum þarna skoðuðum við meðal
          annars Boca hverfið fræga, sem minnti dálítið á Havana þar
          sem ungmennin sátu fyrir utan heima hjá sér og annað hvort
          gerðu ekkert eða spiluðu í mesta lagi fótbolta. Á sama
          tíma og við gengum framhjá leikvangi Boca Juniors, sem
          sjálfur Diego Maradona spilaði ósjaldan á, fór fram
          stórleikur River Plate og Boca Juniors, nema bara að hann
          fór fram 1000 kílómetrum vestan við Buenos Aires í
          Mendoza. Svekkjandi það þar sem við frændur vildum báðir
          óska að hafa séð fótboltaleik í þessari borg.</p>
        <p>Annars var það þessi venjulegi túrismi sem átti sér
          stað. Við reyndar slepptum karnívalinu sem átti sér stað
          eitt kvöldið en tvö okkar fóru þess í stað á svaka reif
          þar sem fólk var ekkert að fela grasreykingar og
          extasíbruðl með dúndrandi teknótónlist og þúsund mans á
          dansgólfinu.</p>
        <blockquote>
          <p>Við veifuðum rútumiðanum okkar til Santiago út um
            allt í von um að einhver myndi hjálpa okkur að komast
            á leiðarenda. Og þegar rútubílstjórinn í 19:20 rútunni
            hjá sama fyrirtæki neitaði að hleypa okkur með,
            jafnvel þó við tjáðumst vera sáttir með að sitja bara
            á gólfinu, var útlitið svart. Stríðið virtist tapað og
            allt sem við lögðum undir glatað. En upp kom á
            ögurstundu manneskja sem virtist ekki vera sama um
            örlög okkar. Og þökk sé hennar hjálpsemi fengum við
            tvö sæti í 21:30 rútunni til Santiago í Síle með sama
            fyrirtæki.</p>
        </blockquote>
        <p>Að öllum líkindum var þessi reynsla til komin vegna
          kæruleysis. Jafnvel eftir að málunum var reddað og stríðið
          þar með sigrað var enginn ávinningur nema hraðari
          hjartsláttur og sviti í lófum. Hefðum við á hinn boginn
          tapað, eins og miklar líkur voru á á tímabili, hefði orðið
          mikið óbætanlegt bakslag á ferð okkar um heiminn. Af
          reynslunni má þó læra að tímaleg mæting borgar sig. Ég
          held þó að ég muni aldrei aftur leggja mikilvægan rútumiða
          undir fyrir kaffibolla.</p>
        <p>Af rútuferðinni sjálfri var hins vegar allt gott að
          frétta ef frá er talin löng bið á landamærum Argentínu og
          Síle. Við frændur höfðum farið 3 sinnum áður á milli
          þessara landa og lengst tók það 15 mínútur en í þetta sinn
          tók biðin 3 klukkustundir og var þar farið í gegnum allan
          farangur í leit að hunangi eða öðrum ólöglegum varningi,
          við rétt sluppum með kryddið okkar í gegn þó dóphundur
          einn hafi sýnt vinstri buxnavasanum hans Rúnars óþægilega
          mikinn áhuga. Áhugi hvutta vakti athygli fíknó og við
          frændur lentum í yfirheyrslum tveggja lögreglumanna. Í
          ljós kom að eitthvað annað en ólögleg vímuefni hafði leitt
          hvutta að vinstri buxnavasa Rúnars og löggumennirnir
          hleyptu okkur aftur inn í rútuna eftir stutta leit og allt
          í gúddí.</p>
        <p>Næst munum við því láta heyra í okkur hafandi heimsótt
          Páskaeyju (eyjuna með öllum stóru hausunum).</p>
      </section>

      <section id="santiago-raba-nui">
        <header class="heimsreisa-section-header">
          <h2>Santiago – Raba Nui</h2>
          <h3>Á Páskaeyju</h3>
          <date datetime="2008-02-16">16. febrúar 2008</date>
        </header>
        <p>Einhvern tímann á milli 5. til 9. aldar landaði
          þjóðflokkur á eyju í kyrrahafinu sem var einhversstaðar á
          milli 2–4 þúsund kílómetrum frá næstu mannabyggð. Þessi
          þjóðflokkur tókst á einhvern undraverðan hátt að byggja og
          flytja víðsvegar um eyjuna fleiri kílómetra 5–9 metra háar
          styttur af hausum. Og ef það er ekki nógu undravert þá
          tókst þeim einhvernvegin að setja hatta sem vega á við 2
          fíla upp á stytturnar. Fyrir einhvers tilstilli hrjáði
          þjóðflokkurinn loks borgarastyrjöld og þegar utanaðkomandi
          menning heimsótti þá á páskadag 1722 í fyrsta sinn í 9 til
          13 alda sögu eyjarinnar var menning eyjaskegga svo
          heiftarlega illa farin úr styrjöldinni að þeir voru farnir
          að stunda mannát og lifðu í hellum, auk þess sem nær allar
          stytturnar sem mörkuðu fyrri dýrð menningar þessarar eyju
          höfðu verið felldar af einhverjum ástæðum samhliða
          menningunni.</p>
        <p>Þeir telja að offjölgun og ósjálfbær notkun
          náttúruauðlinda hafi tendrað undir baráttu um þær
          auðlindir sem eftir voru og loks þegar þær kláruðust var
          ekkert eftir fyrir íbúa þessara dularfullu eyju nema að
          berjast. Og ef þetta er ekki nógu sorglegur endir á
          menningu eyjaskegga þá sá hvíti maðurinn um að leggja
          lokahönd á niðurlæginguna með því að leggja eyjuna undir
          sauðfjárrækt fyrir Evrópumarkað og loks með því að hneppa
          restina af íbúum eyjarinnar í þrælahald. Þegar þarna var
          komið við sögu hafði hver einasta stytta á eynni verið
          felld. Árið 1960 sá svo flóðbylgja í kjölfarið á stærsta
          jarðskjálfta sem mælst hefur og, átti upptök sín í Síle,
          um að mölva það sem eftir var af þessum svonefndu Moai
          styttum. Það tók svo einn og hálfan áratug áður en einhver
          kom með þá hugmynd að reisa þessar dularfullu styttur
          aftur upp svo að menn eins og við frændur getum flogið til
          þessarar afskekktu eyju, sem heimamenn kalla <em>Rapa
            Nui</em> (en flestir þekkja hana undir
          nafninu <em>Páskaeyja</em>), og virt þessum dularfullu
          styttum fyrir okkur í fullri reisn á 21. öldinni.</p>
        <p>Það er víst ótrúlega auðvelt að skoða Moai-ana í þar
          til gerðum dagsferðum þar sem maður fer með 8 öðrum
          túristum frá 3 málsvæðum í strumpastrætó um alla
          eyjuna. Okkur datt í hug að það yrði skemmtilegra (og að
          ekki sé minnst á ódýrara) að leigja vespu og skoða eyjuna
          á okkar eigin vegu. Þeir sem völdu hinn kostinn fengu að
          vísu leiðsögn en við frændur vorum ekki í vandræðum með að
          lauma okkur með hinum túristahópunum svo við gætum heyrt
          hvað leiðsögumaðurinn hafði um minjarnar að segja. En
          þrátt fyrir að eyjan sé lítil þá er fjölmargt hægt að
          ástunda þar annað en að bruna hana þvera og endilanga á
          vespu. Það má ekki gleyma að eyjan varð til úr fjölmörgum
          eldgosum og gígarnir eru alveg þess virði að skoða þá í
          dagsgöngu. Svo er hafið þarna í kring kristaltært og
          tilvalið til köfunar og Skúli lét það ekki framhjá sér
          fara. Skyggnið var alveg hreint magnað, yfir 68 en
          lífríkið var með minna móti. Stórkostleg köfun þar á
          ferð.</p>
        <p>Þökk sé alþjóðaflugvelli og netsambandi er Rapa Nui
          ekki svo afskekkt lengur og það tekur <em>„aðeins“</em> 5
          tíma að fljúga þangað frá Santiago. Sem þýðir aðra 5 tíma
          til baka, og þetta allt saman í innanlandsflugi. Samkvæmt
          upphaflega planinu var það aldrei á dagskrá að fljúga
          þessa eilífð til baka. En framboð á flugum frá Rapa Nui,
          og allri Suður-Ameríku yfir höfuð annar ekki eftirspurn og
          þegar við frændur hringdum endur fyrir löngu til að breyta
          dagsetningu á flugunum okkar yfir kyrrahafið fengum við
          þau svör að öll flug væru uppseld þar til í apríl. Þess
          sökum sitjum við núna þegar þessi pistill er ortur á
          alþjóðaflugvellinum í Santiago að bíða flugs til Sydney
          með millilendingu í Los Angeles. Já, þið lásuð rétt. Héðan
          er 13 og hálfs tíma flug til Englaborgarinnar þar sem við
          bíðum í 12 tíma og fljúgum aðra 14 og hálfan tíma til
          Sydney í Ástralíu. Alls gerir þetta 28 tímar í flugi plús
          12 tímar í bið svo þrjátíu tíma ferð yfir eitt haf með
          þessum þvílíka útúrdúr lengst norður til okkar ástkæru
          Bandaríkja er að hefjast að kvöldi föstudags og samkvæmt
          áætlun verðum við komnir til Sydney um hádegi á staðartíma
          næsta mánudag.</p>
        <p>Við fengum 5 daga í Santiago milli þess sem við komum
          frá Páskaeyju og förum frá Santiago. Megninu ætluðum við
          að eyða í þessari höfuðborg Síle en Santiago er bara
          þannig upp lögð að það er ekkert spennandi hægt að gera
          þar. Allavega ekki núna að sumri til þegar
          vínsmökkunartúrarnir eru á fimmföldu verðlagi og
          skíðasvæðin lokuð. Við fórum þó í einn stærsta
          almenningsgarð sem við höfum séð og skelltum okkur í sund
          í laug sem leiðsögubiblían okkar sagði að væri einhver sú
          magnaðasta í heimi. Hafandi Bláa lónið í bakgarðinum heima
          hjá okkur urðum við að gá hvaða laug skaki sjálfu Lóninu
          við. Verðið þar inn var helmingurinn af aðgangseyri
          Lónsins svo við bjuggumst við miklu en miðað við gæði
          mætti lónið vel rukka 20.000 inn því þessi „magnaðasta
          laug í heimi“ er svona einn fimmti af lóninu okkar
          Grindvíkinga.</p>
        <p>Rétt hjá Santiago er svo hafnarborg að nafni
          Valparaíso. Hún á að vera svo merkileg að UNESCO setti
          hana á heimsminjaskrá einhvern tíman um árið. Við litum
          þangað í heimsókn en höfðum næturstöðvar við hliðiná í
          borg að nafni Viña del Mar sem hefur yfirhöndina yfir
          Valparaíso varðandi strendur. Valparaíso er merkileg fyrir
          það leiti að hún er byggð upp brattar hæðir og hóla og eru
          notaðar lyftur til að komast á milli staða í einstaka
          tilfellum. Svo eru líka allir gömlu barirnir og sú
          staðreynd að ekki er veggur í borginni sem er ekki
          skreyttur með ljóðum, myndum og/eða veggjakroti með
          slagorðum um komandi byltingu sem gerir þessa borg
          svolítið hrífandi.</p>
        <p>Í Viña del Mar er það svo bara ströndin sem er
          stunduð. Verandi búnir að brenna óteljandi sinnum eins og
          sannir Íslendingar var kominn tími til að segja stopp við
          þessa kvöl svo við stormuðum upp í apótek og keyptum okkur
          eina flösku af sólaráburði hvor. Rúnar Berg hugsaði svo að
          þar sem hann væri að ferðast með takmarkað fé þá ætti
          sólaráburður ekki að vera nein undantekning fyrir sparnað
          frekar en matur eða rútumiðar. Jæja, Rúnari
          skjátlaðist. Góð sólarvörn er ef til vill mikilvægari en
          þægilegir skór í sólarlöndum. Þrátt fyrir að hafa borið
          ítrekað og vel á sig endaði maðurinn með pólska fánan á
          maganum þar sem ódýrasta sólavörnin hefði kannski virkað
          við sólinni í Noregi en ekki í Síle.</p>
      </section>

      <section id="los-angiles-canberra">
        <header class="heimsreisa-section-header">
          <h2>Los Angiles – Canberra</h2>
          <h3>Puttalingar meðal andfætlinga</h3>
          <date datetime="2007">28. febrúar 2008</date>
        </header>
        <p>Hálfleikur. Við frændur höfum tekið okkur smá hlé frá
          stanslausum ævintýrum og menningarsjokkum. Við höfum sem
          sagt snúð aftur til hins vestræna heims. Ástralíu nánar
          tiltekið. En það var ekki stutt ferðalag frá Santiago eins
          og greint var frá í síðasta pistli og til að bæta gráu
          ofan á svart var 3 tíma seinkun á flugvellinum í Santiago
          sem rétt lét okkur missa af Manchester United bursta
          Arsenal.</p>
        <p>Við þurftum auðvitað að fara í gegnum allt brjálæðið
          til að komast inn í Bandaríkin, jafnvel þó þetta væri bara
          millilending. Fingraför, yfirheyrslur og svo framvegis
          (allt gert með svo þunglyndu yfirbragði að halda mætti að
          LAX sé leiðinlegasti vinnustaður í heimi) en fyrir vikið
          fengum við 12 tíma inn í sjálfri Los Angeles. Við skoðuðum
          hvernig við gætum komist til Beverly Hills og skoðað
          Hollywood-skiltið og það allt, en létum okkur svo bara
          nægja að rölta um svæðið í kringum flugvöllinn til að fá
          okkur alvöru amerískan Bud og borgara áður en við stukkum
          upp í næstu vél sem tæki okkur til Sydney.</p>
        <p>Loks eftir ókristilega langt ferðalag komumst við loks
          til þessarar stærstu borgar Ástralíu. Tókum þar, eins og
          allir aðrir túristar, örfáar myndir af óperuhúsinu þar
          fræga ásamt Sydneybrúnni, nokkrum háköllum synda um í
          sædýrasafninu þeirra og svo framvegis. Skúli hafði nú
          komið hingað til Ástralíu 2 árum áður sem skiptinemi og
          þekkti sig aðeins til auk þess að eiga skara af vinfólki í
          höfuðborginni Canberra, sem er einhversstaðar á milli
          Sydney og Melborne. Gamla host-systir hans, Sally, var svo
          vinaleg að leyfa okkur tveim að gista á gólfinu heima hjá
          sér. Það hefur eflaust ekki verið mikið mál fyrir hana því
          í húsinu hennar búa fyrir 5 manneskjur auk þess sem þar er
          alltaf nýtt fólk öðru hvoru. Svo vanalega á meðan við
          dvöldum þarna sváfu á bilinu 6-8 manneskjur, allar á
          þrítugsaldri. Einn morguninn hafði einn íbúinn þannig orð
          að hversu mikið hún elskaði þetta heimili einmitt út af
          því hversu mikið af nýju fólki væri alltaf þarna. Á meðan
          dvöl okkar í þessu partíhúsi stóð átti Sally afmæli og
          auðvitað var okkur frændum boðið í veisluna sem
          fylgdi.</p>
        <p>Canberra hefur orð á sér meðal ferðalanga að vera mjög
          óspennandi staður. Samt gerðum við frændur heilmargt
          þarna. Sally og kærastinn hennar fóru með okkur í
          klettaklifur í nálægum skóg þar sem Skúli prílaði ófá
          stórgrýti á meðan Rúnar lét sig nægja að horfa á þar sem
          ekki voru til neinir klifurskór sem pössuðu. Skúli kom þó
          ekki 100% heill frá þessari klifurreynslu sinni. Hann var
          það klaufskur af sér að setjast á maurabú. Íbúar búsins
          voru ekkert par ánægðir með það og réðust til atlögu gegn
          varnarlausum rassinum og skildu eftir sig ófá
          ummerki. Næsta dag buðu svo Sally og kærastinn hennar
          okkur í ósvikið ástralskt barbí þar sem við grilluðum
          saman kengúru, og kengúra er víst alveg frábærlega
          bragðgott kjöt að borða. Það tala flestir Ástralar um að
          það sé of mikið af þessum dýrum í þessu landi og þess
          vegna þyki þeim gott að borða þau.</p>
        <p>Við fengum líka sérleiðsögn um dýragarðinn hérna í
          Canberra frá góðkunningja Skúla, Leigh, þar sem hann ekki
          bara sýndi okkur hin og þessi dýr heldur leyfði hann okkur
          að gefa þeim að borða. Og þessi túr innihélt ekki bara
          beljur og ær heldur fengum við meðal annars að mata
          tígrisdýr, emúa, gíraffa, birni og fjallaljón auk þess að
          klappa slöngum, <em>dingóa</em> og þess háttar. Magnað
          alveg hreint að sjá þessi dýr svona í návígi og éta mat
          sem maður réttir þeim. Leigh tók okkur svo með sér í 3
          daga bíltúr til mjög svo ástralska bæjarins Albury sem er
          30 þús. manna bær 250 suður af Canberra. Á leiðinni eru
          fjölmargir ástralskir hlutir að sjá. Meðal annars stytta
          af mjög frægum áströlskum hundi sem situr á nestisboxi,
          ástralskur kafbátur langt frá næsta sjó eða vatni og
          alvöru, ósviknu, áströlsku bakaríi sem býður upp á ekta
          kjöt- og eplabökur að áströlskum sið. Á áfangastað
          bíltúrsins, Albury, býr svo annar góðkunningi Skúla að
          nafni Richard. Við fjórir gerðum kannski ekki mikið þarna
          annað en að drekka, spila krikket og stunda karókí þann
          tíma sem við vörðum í bænum áður en við keyrðum svo til
          baka framhjá aragrúa af áströlskum hlutum.</p>
        <p>Það er óhætt að segja að gamla góða vestræna menningin
          hefur gjörsamlega sokkið í okkur síðan við komum til
          Ástralíu. Í Canberra höfum við því notið þessa hálfleiks
          reisunnar með því að stunda keilu, fara í gólf, skella
          okkur í bíó og þess háttar. Stefnan héðan er svo
          Norður. Fyrst að stunda strendurnar á Austurströndinni
          alla leið til Brisbane, og síðan verður flogið til
          Singapúr.</p>
      </section>

      <section id="gold-coast-singapur">
        <header class="heimsreisa-section-header">
          <h2>Gold Coast – Singapúr</h2>
          <h3>Grindvíkingarnir í Singapúr</h3>
          <date datetime="2008-03-13">13. mars 2008</date>
        </header>
        <p>Nú erum við frændur nýlentir á eyjuna albyggðu Singapúr
          eftir 7 tíma flug frá Brisbane í Queensland ríkinu í
          Ástralíu. Ástralarnir segja að ef það er gott veður í
          Suður-Ameríku er það vont í Ástralíu og öfugt, svo eftir
          allar sólarstundirnar í Suður-Ameríku þar sem við höfðum
          talið okkur trú um að ský væru í útrýmingarhættu var
          kannski kominn tími á að það rigndi smá á okkur. Sem það
          svo gerði. Að því leiti höfum við frændur litlu áorkað frá
          því við kvöddum góða vini í Canberra til að ferðast norður
          með ströndinni til Brisbane.</p>
        <p>Í Ástralíu gerir maður ekkert skemmtilegt nema maður sé
          tilbúinn að borga fyrir það. Bara að lifa þarna tekur hinn
          meðal bakpokaling langt yfir kostnaðaráætlun, hvað þá ef
          maður vill kafa, stunda sjóþotur eða heimsækja þjóðgarða
          sem engin leið er að komast til nema með
          bílaleigubíl. Þess í stað fórum við í heimsókn til
          íslenskra námsmanna við Gullströndina svonefndu (<em>Gold
            Coast</em>) um 100 fyrir sunnan Brisbane (þökkum Brá,
          Gunna og Anný enn og aftur fyrir að hleypa okkur inn á
          heimilið sitt). Og þökk sé góða veðrinu stunduðum við ekki
          einu sinni strendurnar né gengum um fallega hóla sem eru
          einu ódýru afþreyingarnar sem við áttum kost á að stunda,
          það eina sem við gerðum var að skreppa í sund á milli
          skúra. Það var því ekki nema von að við gátum vart beðið
          eftir fluginu okkar til Asíu. Eftir að hafa svo tekið
          lestina til Brisbane var svo sama sagan. Við gerðum
          ekkert. Leituðum auðvitað á ódýrasta farfuglaheimilið þar
          sem þessi týpíska hostelstemning réði lögum og
          logum. Þessa hostelstemningu má finna hvar sem er í
          heiminum liggur við þar sem lítið annað er gert allan
          liðlangan daginn nema sitja við borð drekkandi hræódýrt
          vín og spjallað saman frá morgni til kvölds og í mesta
          lagi er spilað Janif, sem er ísraelskt spil með svipað
          skemmtanagildi og Ólsen Ólsen og hefur áorkað að vera
          einskonar þjóðarleikur bakpokalinga þar sem erfitt er að
          ferðast lengur en tvær vikur án þess að læra þetta
          spil. Eftir að kvölda tekur rekur þessi hostelstemning
          mann út á lífið með hinum hostelgestunum á þriðjudögum
          jafnt sem laugardögum. Þar er svo drukkið og djammað á sem
          ódýrastan máta þar til maður kemur aftur á
          farfuglaheimilið, sefur, vaknar, fær sér morgunmat, sest
          með liðinu og endurtekur svo daginn á undan. Nokkuð
          tilgangslítið líf það býst ég við. Þó kynnist maður alltaf
          nýju fólki á þennan máta, fólki með skemmtilegar sögur sem
          er ófeimið við að ráðleggja manni hvað er best að gera
          hvar og svo framvegis.</p>
        <p>En nú er Ástralía að baki, næst þegar við komum hingað
          vitum við að ef manni langar að upplifa Ástralíu
          almennilega ætti maður að koma þangað með vegabréfsáritun
          sem heimilar manni að vinna, redda sér húsbíl og gefa sér
          meiri tíma til að vera þarna.</p>
        <p>Asía tók strax við okkur með því að hýsa okkur með
          beddum upp á svölum. Það var akkúrat vatnsgusan framaní
          okkur sem benti til þess að hálfleikurinn í hinum vestræna
          heimi væri búinn. Ef svo einhver segir að Sydney sé
          fjölmenningarleg borg ætti sá hinn sami að kíkja til
          Singapúr. Það búa nú ekki margir í þessu borgríki en samt
          eru fjögur opinber tungumál, þrjú ráðandi trúarbrögð og
          allskonar mismunandi þjóðarbrot sem búa hérna. Maður getur
          fundið hindúahof, mosku og kirkju í sama
          hverfinu. Rigningin hélt líka áfram eftir að við komum
          hingað nema þegar það rignir í Singapúr fær maður
          hitabeltisúrhelli á sig, sem er svolítið verra en
          skúrarnir í Ástralía, auk þess sem það hefur ekki stytt
          upp síðan við komum hingað. Þó höfum við getað farið á
          einhver söfn, beðið í moskum, kirkjum, búdda- og
          hindúahofum og skoðað borgina lauslega með myndavélina á
          lofti þau fáu augnablik sem það rignir hlussum en ekki
          fossum yfir okkur.</p>
        <p>Svo er gaman að segja frá því að fyrstu nóttina komum
          við saman 4 Grindvíkingar. Ekki alltaf sem svo margir úr
          svo litlum (og þó merkilegum) bæ skuli hittast nær 180
          lengdargráðum frá heimabæ sínum. En þetta voru Ingi Björn,
          sem hefur verið að ferðast um Kanada, Kyrrahafið, Ástralíu
          og nú Asíu, og Marta Sig. sem er hér í námi. Svo fréttum
          við af því að hinir ágætu landar okkar í hljómsveitinni
          Múm ætluðu að troða upp hérna í borginni. Og nú spyrjum
          við: Ef Íslendingur sér harðfisk eða skyr til sölu á götum
          Singapúr, kaupir hann sér það ekki? Svo auðvitað látum við
          ekki tækifæri til að hitta (eða sjá) enn eina landa okkar
          á ferðinni, enda erum við frændur ekkert óhrifnir af
          tónlistinni sem þeir kumpánar spila. Tónleikarnir voru
          alveg stórkostlegir og Múm-liðar fóru á kostum í
          spilamennskunni fyrir fullum sal af eldheitum
          aðdáendum. Við spjölluðum aðeins við þau eftir tónleikana
          og voru þau hin hressustu með að hitta Íslendinga í
          Singapúr.</p>
        <p>Á morgun ætlum við til indónesísku eyjunnar Súmötru,
          verðum þar í örfáa daga áður en við siglum svo upp til
          Malasíu sem þýðir að pásan í Ástralíu sé búin og ekki
          dugar að vera latir lengur, því nú er kominn tími til að
          upplifa ævintýri á nýjan leik, fá matareitranir, skilja
          ekki hvað lókallinn segir og enda einhverstaðar út í
          rassgati án þess að vita hvert við ætlum næst eða hvernig
          við ætlum að komast þangað sem gefur okkur vonandi
          eitthvað meira að skrifa um í næsta pistli.</p>
      </section>

      <section id="pulau-batam-bukit-lawang">
        <header class="heimsreisa-section-header">
          <h2>Pulau Batam – Bukit Lawang</h2>
          <h3>Inn í dýpstu frumskóga Súmötru</h3>
          <date datetime="2008-03-24">24. mars 2008</date>
        </header>
        <h4>Ævintýrið um piltana tvo á mótorhjólinu á Súmötru</h4>
        <blockquote>
          <p>Á fjarlægju hafi, langt, langt í burtu er stór
            eyja. Eyja sem tilheyrir lýðveldinu á Indónesíu. Á
            þessari eyju er risa stórt stöðuvatn og á því stöðu
            vatni er lítil græn eyja. Þangað á þessa litlu grænu
            eyju fóru tveir ungir piltar á háskólaaldri að sækja
            ævintýri. Þeir héldu að þeir gætu allt og aldrei yrðu
            neinar hindranir á vegi þeirra. Á ævintýraleit fóru
            þeir þess vegna á mótorhjóli…Brbruhummmm! Á hnakknum
            sóttust þeir eftir og sáu fyrst hverasvæði með laugum
            sem hægt var að baða sig í. Ekki þótti þeim það nógu
            merkilegt svo þeir héldu áfram og sáu þar fjöldann
            allan af heimamönnum syngjandi og dansandi lögin sín
            með undirslátt og flautuleik. Þetta fannst þeim heldur
            ekki nógu merkilegt til að staldra lengi við svo
            piltarnir ungu héldu för sinni áfram þar til þeir sáu
            hina grænustu hrísgrjónaakra heilu kílómetrana í
            kringum sig. Og fyrir aftan þá kristal blátt
            stöðuvatnið sem umkringdi þá og næstu bæi, fyrir aftan
            það voru svo fjöllin fagurbláu í fjarlægð. Ef þeir
            litu svo í hina áttina var þar hlíðin fullvaxin af
            hitabeltisregnskógi. Og piltarnir stöldruðu ekki lengi
            þar við svo þeir héldu för sinni áfram um þessa litlu
            grænu eyju. Og þeir óku áfram þar til bensínið á
            hjólinu kláraðist. Piltarnir létu það ekki á sig fá og
            óku að næstu bensínstöð þar sem þeir fylltu tankinn af
            glænýju bensíni. Og þeir óku áfram um eyjuna þar til
            að eina stundina sprakk á afturhjólinu. Piltarnir
            reiddu því hjólið að næsta bóndabæ í von um að geta
            fyllt dekkið af lofti á ný, en það virkaði ekki sem
            skildi. Því þurftu piltarnir að reiða hjólið að næsta
            viðgerðarstæði til að geta lagað dekkið. Þrátt fyrir
            þetta allt saman héldu piltarnir áfram um eyjuna á
            mótorhjólinu. Og upp óku þeir, upp þessar dökkgrænu
            hlíðar eyjarinnar. Þar til að allt í einu það byrjaði
            að rigna og dimma. Það rigndi svo mikið að
            malarvegleysur hlíðanna fylltust af drullu sem gerði
            vegina ófæra. Piltarnir reyndu samt að sigra drulluna
            og gáfust ekki upp fyrr en hjólið loks kæfði á sér af
            allri áreynslunni. Þegar þar er komið við sögu var
            orðið mjög dimmt og tígrisdýr og úlfar farnir að fara
            á kreik. Piltarnir höfðu þá þurft að leggja hjólinu
            lengst upp á hlíðunum óvitandi hvar þeir væru. Þeirra
            eina úrræði var að húkka bíl til byggða. Þegar loks
            fengu þeir bíl var sá á leiðinni til bæjar sem var í
            klukkutíma fjarlægð frá þeirra bókuðu
            næturstöðvum. Piltarnir sáu sig þá tveimur tímum frá
            miðnætti liggjandi meðal hrísgrjónapoka aftan í
            eldgömlum vörubíl á leið til bæjar langt í burtu ekki
            vitandi hvernig þeir kæmust til þeirra bókuðu
            gististöðva né hvernig þeir gætu fundið hjólið aftur,
            hvað þá komið því til skila. Piltarnir enduðu því á
            því að þurfa að eyða með sárri hendi milljón rúbía í
            að ráða mannafl til að skutla sér heim, aka upp á
            hlíðarnar og draga hjólið af þeim og skutla því til
            skila.</p>
        </blockquote>
        <h4>Áfram með pistilinn</h4>
        <p>Herlegheitin sem lýsir sér í ævintýrinu fyrir ofan komu
          fyrir okkur frændur á skírdag. Stöðuvatnið heitir Danau
          Toba og eyjan Pulau Samosir. Leiðin okkar að henni byrjar
          í Singapúr þar sem Skúli fær allt í einu þá hugmynd að
          skella sér til Súmötru, Indónesíu áður en við færum til
          Malasíu, sjá órang-útana og svoleiðis. Jújú, morguninn
          eftir Múm-tónleikana förum við frændurnir á báti yfir
          landamærin til indónesísku eyjunnar Pulau Batam. Þar fáum
          við þær fréttir, þrátt fyrir að hafa tekið að við töldum
          vera fyrstu ferjuna yfir landamærin,að engir fleiri bátar
          fara til borgarinnar Pekanbaru á miðri Súmötru svo við
          ákveðum að kaupa okkur flugmiða þangað fyrir aðeins
          400.000 rúbíur hver (3.000 krónur íslenskar og fer
          hækkandi). Pekanbaru er lýst í reisubiblíunni okkar sem
          olíuborg og ekkert meir.Við frændurnir tökum því næstu
          rútu sem minnir þá helst á tjikkenbössana í Níkaragva til
          bæjar að nafni Bukittinggi sem er staðsettur örfáum
          breiddarsekúndum sunnan miðbaugs. Ferðin tekur 6 tíma og
          minnir mann alveg á hvers vegna maður elskar samgöngurnar
          heima. Því í Indónesíu aka menn eins og þeim sýnist á þeim
          hraða sem þeir komast óháð vegskilyrðum sem gerir vestræna
          notendur vegakerfis þeirra skíthrædda um líf sitt. Upphaf
          ferðarinnar minnti okkur svolítið á rútustöðvarfílinginn í
          þróunarlöndunum þar sem maður er rifinn til og frá,
          spurður í sífellu hvert maður ætli og loks kastað inn í
          eina 20 ára gamla rútu þar sem farangurinn fer á toppinn
          og sölumenn stökkva í og úr rútunum í von um að selja
          okkur drykki eða snakk.</p>
        <p>Það eru fáeinir hlutir sem eru áhugaverðir í
          Bukittinggi, segir reisubiblían okkar. Við frændurnir
          skoðum eitthvað af flestu á meðan við erum þarna. Byrjum
          að horfa á þessi skemmtilegu bambusþök sem taka sveig upp
          frá miðjunni í allar áttir. Frá því förum við í gönguferð
          um gjánna fyrir neðan bæinn, sú gjá er víst ótrúlegt
          augnayndi þar sem frumskógurinn teygir sig að rauðbrúna
          kletti gjárinnar, auk þess að útsýnispallur hennar
          inniheldur helling af öpum sem koma að sníkja snakk frá
          gestum. Eitt ungmenni bendir okkur á að það sé fallegt
          þorp þarna í hálftíma fjarlægð. Við höfum ekkert betra að
          gera við tímann okkar og röltum þangað sem hann bendir
          okkur. Ungmennið gengur þangað á undan okkur niður til
          botns gjárinnar og býðst loks til að leiða okkur. Hann
          leiðir okkur fyrst í gegnum hrísgrjónaakur og útskýrir
          ræktunaraðferð heimamanna. Hann segist sjálfur vinna á
          einum slíkum. Áður en við vitum af erum við komnir í
          tveggja tíma gönguferð með gjánni innanverðri sem
          samanstendur af fjölmörgum hnédjúpum vöðum yfir ánna,
          helling af risastórum leðurblökum og alvöru japanskri
          sturtu í háum en vatnslitlum fossi. Leiðsögumaðurinn sýnir
          okkur líka nokkra gróðurlausa klettaveggi. Hann segir þá
          hafa hrunið í stórum jarðskjálfta á seinasta ári. Skriður,
          hrun, skjálftar og aðrar hamfarir þykir víst voða algengt
          hér í þessu landi þar sem hverjar náttúruhamfarirnar reka
          á eftir annarri, hvort sem það séu jarðskjálftar,
          flóðbylgjur eða flug- eða ferjuslys. Við náum að hvíla
          okkur í nokkrar klukkustundir áður en við höldum af stað í
          næturgöngu upp á nálægt eldfjall, sem er einn af hlutunum
          sem reisubiblían okkar lýsir sem áhugaverðum í
          Bukittinggi. Við komumst að því um nóttina að það er ekki
          mjög gaman að taka langa gönguferð að nóttu til í
          regntímabili, því jafnvel þó maður sé með leiðsögn getur
          hann ekki verndað mann frá því að blotna í gegn og krókna
          úr kulda rétt fyrir dögun. En upp förum við frændur við
          dögun og horfum á sólina rísa frá toppnum á þessu mjög svo
          virka eldfjalli sem á það til að gjósa, — <em>segir
            leiðsögumaðurinn okkar á meðan við frændur hlýjum okkur
            við eldinn,</em> — á vikufresti.</p>
        <p>Við gefum okkur einn dag til hvíldar eftir svefnlausan
          sólarhringinn á undan á lúxushóteli. Við sváfum líka mjög
          vel og lengi þá nótt, en vöknuðum þó snemma, hafandi verið
          sofandi frá klukkan 3 eftir hádegi. Skellum okkur því næst
          upp á rútustöð og pöntum okkur 14 tíma rútuferð til
          stærsta stöðuvatns í Indónesíu (málið með Súmötru eru
          þessar þvílíku fjarlægðir og þá staðreynd að allir vegir
          virðast vera í sundur eftir eitthvað flóðið, skriðuna eða
          skjálftann). Okkur var lofað loftkældri rútu með klósetti
          klukkan fjögur fjörutíu um daginn. Við dúllum okkur þangað
          til, mætum svo snemma á rútustöðina aftur og
          bíðum. Klukkutíma eftir áætlaðan brottfaratíma förum við
          að spá hvað sé orðið af rútunni og fáum þær fréttir að hún
          sé á leiðinni, það sé eitthvað að veginum frá Padang,
          þaðan sem rútan átti að koma, og það sé örlítil seinkun
          þess vegna. Að annarri klukkustund liðinni spyrjum við á
          ný og aftur fáum við sama svar og okkur er sagt að vera
          bara þolinmóðir, rútan sé alveg að koma. Þegar klukkan fer
          svo að ganga níu og við sjáum alla vera loka allstaðar
          förum við að hafa dálitlar áhyggjur að það sé engin rúta
          þar sem reisubiblían segir okkur að það sé oft hætt við
          langferðarútur ef ekki næst að fylla hana. Við getum samt
          lítið annað gert en beðið og tjáð óánægju okkar með þetta
          allt saman á meðan þeir bulla eitthvað í okkur um að rútan
          sé á leiðinni frá, frá Jakarta í þetta sinn. Þeir reyna
          líka að selja okkur dýrari miða í staðinn fyrir þann sem
          við höfum (á fullu verði samt sem áður) til að reyna að
          bæta fyrir þetta. Við tökum undir okkur söluskúr þeirra
          sem seldu okkur miðana á meðan við bíðum og fyrr en varir
          er klukkan að ganga miðnætti og enginn eftir á
          rútustöðinni nema við og nokkrir gaurar við innganginn sem
          eru að sjá um lágklassa rúturnar, þeir gefa okkur líka þær
          fréttir að rútan sé alveg að koma, hún hafi fests eitthvað
          á leiðinni frá Jakarta. Við reynum að fá þá til að vísa
          okkur á eitthvað hótel í nágrenninu þar sem við gætum
          sofið nóttina og mætt svo aftur næsta morgun til að fá
          miðana endurgreidda. En þess í stað festumst við fyrir
          framan sjónvarpið í skúrnum þeirra og horfum á <em>Die
            Hard</em>. Á mínútunni sem myndin klárast (klukkan um 2 að
          nóttu til) kemur einn af gaurunum sem seldu okkur
          rútumiðann meingallaða og segir okkur að rútan sé
          komin. Hann bendir okkur á eldgamla lágklassa rútu sem
          aftur minnir okkur á tjikkenbössana í Nikaragva og reynir
          að telja okkur í trú um að það sé rétta rútan. Við bendum
          honum á rútumiðana sem á stendur skírum stöfum að
          innihaldi loftkælingu og klósett sem umtöluð rúta
          innihaldi augljóslega ekki. Við tjáum honum að okkur sé
          sama með rútuna svo lengi sem við borgum í samræmi. Kauði
          býðst þá til að endurgreiða okkur 30.000 en við vildum fá
          100.000 endurgreitt (upphaflegu miðarnir kostuðu 280.000
          saman). Við sættumst loks á 70.000 og við blasir
          skelfilegir 14 tímar framundan. Ekki fyrr en einum
          sólarhring eftir áætlun komumst við til
          ferskvatnseyjarinnar Samosir þar sem ævintýrið um piltana
          tvo á mótorhjólinu á Súmötru gerist.</p>
        <h4>Danau Toba – Bukit Lawang</h4>
        <p>Bukit Lawang er þekkt fyrir frumskóginn í kringum bæinn
          svo og nálæga endurhæfingarmiðstöð fyrir hina rauðhærðu
          órang-útan apa. Miðstöðin miðar að því að koma fjölda
          þessara elskuðu apa í sæmilegt horf þar sem skógareyðing
          hér í Indónesíu og veiðiþjófar hafa sett þá í
          útrýmingarhættu. Skógareyðingin er einmitt mjög augljós
          bara fyrstu mínúturnar í landinu erum við staddir á eyju
          sem fyrir 40 árum var óbyggður og óhreyfður frumskógur á
          meðan nú er skógurinn næstum allur horfinn og á eyjunni
          búa 800.000 manna íbúar þessarar ört vaxandi þjóðar. En
          skógarnir í kringum Bukit Lawang eru næstum óhreyfðir. Við
          veljum okkur tveggja daga gönguferð um regnskóginn. Sjáum
          þar fjölmarga apa, meðal annars eina 8 órang-útana, og
          þessi feiknaháu tré sem einkenna regnskógana á eyjunum
          milli Indlands- og Kyrrahafsins. Fyrri dagurinn fer allur
          í hægfara göngu um stíga skógsins þar sem mikið er stoppað
          til að skoða apa. Síðdegis komum við að næturstöðvunum þar
          sem tekin er góður sundsprettur í ánni sem rennur við hlið
          tjaldbúðanna. Næsti morgun er svo
          páskadagsmorgun. Auðvitað hefst hann á skínandi sólbaði
          við bakkann eða bara í ánni. Ánna notum við svo til að
          komast til baka til byggða. Við skellum saman nokkrum
          trukkaslöngum, hendum bakpokunum í plast og bindum þá við
          slöngurnar og notum þær svo til flúðasiglinga niður
          ánna. Ágætur páskadagsmorgunn það. Frumskógarferðin var þá
          í heildina litið mjög góð því jafnvel án apana eru trén í
          skóginum vel heimsóknarinnar virði. Svo vorum við líka
          ótrúlega heppnir með veðrið því monsúnregnið lét okkur
          alveg vera í frumskóginum þó svo það hafi böggað okkur
          alla hina dagana á Súmötru.</p>
      </section>

      <section id="georgetown-ko-chayam">
        <header class="heimsreisa-section-header">
          <h2>Georgetown – Ko Chayam</h2>
          <h3>Klettaklifur í Tælandi: <em>Skúli</em></h3>
          <date datetime="2008-04-07">7. apríl 2008</date>
        </header>
        <p>Eftir ævintýrin í Súmötru héldum við frændurnir för
          okkar áfram yfir til Malasíu, skoðuðum bæinn Georgetown á
          ejunni Penang. Þar var meðal annars risastórt
          Búddahof. Endalaust af Búddastyttum og skemmtilegheit en
          þeim tókst að skemma þetta pínulítið með því að selja
          ýmiskonar túristavarning allsstaðar í hofinu. Eftir
          Georgetown brunuðum við til Railay í Tælandi sem er ekki
          eyja en vegna þess að enginn vegur liggur þangað líður
          manni eins og maður sé staddur á eyju.</p>
        <p>Í Tælandi er endalaust af túristum, skiljanlega þar sem
          endalaust er af gullfallegum ströndum, fólkið er endalaust
          vinalegt og allt er endalaust ódýrt. Rúnar berg fann
          mannlausar strendur og gullfalleg lón á Railay áður en
          hann hélt til Wat suan Mokkh til að stunda hugleiðslu í 10
          daga. Drengurinn borgar einhverja nokkra þúsundkalla til
          að fá að læra að hugleiða og fær 2 máltíðir á dag. Það
          verður mjög forvitnilegt að heyra hvernig þetta var
          alltsaman. Sérstaklega þar sem drengurinn er alltaf að éta
          eitthvað, allan liðlangan daginn.</p>
        <p>Ég skráði mig strax í þriggja daga klifurnámskeið um
          leið og ég kom til Railay, en Krabisvæðið —þar sem Railay
          er— er himnaríki fyrir klifuráhugamanninn. Á svæðinu eru
          yfir 700 klifurleiðir í öllum styrkleikaflokkum og
          endalaust af fyrirtækjum sem leigja út búnað.</p>
        <p>Á þessu námskeiði lærði ég undirstöðuatriðin í
          klettaklifri og skemmti ég mér konunglega. Daginn eftir
          námskeiðið fór ég í dagsferð um nærliggjandi eyjar og náði
          aðeins að slappa af (og brenna) fyrir næsta klifur. Ég
          hafði skráð mig í <em>deep water soloing</em> ferð, en það
          felst í því að klifra kletta með ekkert reipi, heldur vatn
          fyrir neðan sig. Þegar maður kemst ekki lengra hoppar
          maður einfaldlega niður. Hrikalegt stuð að hoppa niður af
          15 metra syllu.</p>
        <p>Eftir allt þetta klifur var ég orðinn þreyttur, mjög
          þreyttur. Þess vegna stoppaði ég ekki lengi á næsta
          æafangastað; <em>Ko Phi Phi</em>. Á Ko Phi Phi er allt of
          mikið af ferðamönnum fyrir minn smekk. Sérstaklega eru
          Svíar áberandi hérna, <em>Svíanýlendan Phi Phi</em>. Ég
          gerði lítið annað þar en að djamma og kíkja á ströndina
          úr <em>„The Beach“</em>. Ströndin var ekki jafn
          tilkomumikil og ég bjóst við, líklega vegna þess að hún
          var full af fólki og það rigndi á mig. Ojæja.</p>
        <p>Nú er ég í fríi á eyjunni Ko Phayam. Það getur verið
          mjög þreytandi að ferðast svona lengi, bæði fyrir líkama
          og sál svo ég er hérna til að hlaða batterýin fyrir
          síðasta hluta ferðarinnar. Og þetta er einmitt rétti
          staðurinn til að gera það. Kofinn sem ég er í er alveg á
          ströndinni sem er svo gott sem mannlaus. Þannig að í
          augnablikinu geri ég ekkert nema sofa, borða og lesa á
          ströndinni. Hið ljúfa líf.</p>
        <p>Hérna ætla ég að vera þangað til að við frændurnir
          sameinumst á ný í Bangkok fyrir svaka vatnsslag sem verður
          á tælenska nýárinu.</p>
      </section>

      <section id="georgetown-bangkok">
        <header class="heimsreisa-section-header">
          <h2>Georgetown – Bangkok</h2>
          <h3>Hugleiðsla í Tælandi: <em>Rúnar Berg</em></h3>
          <date datetime="2008-04-15">15. apríl 2008</date>
        </header>
        <p>Eins og Skúli mynntist á í síðasta pistli þá hef ég
          verið að lifa klausturlífinu undafarna
          daga. Fróðleiksfýsnin hófst í Kek Lok Si hofinu í
          Georgetown, sem á víst að vera eitthvað merkilegasta hof
          Malasíu. Þar einmitt var mér var gefinn sá heiður að fá að
          skrifa nafnið mitt og þjóðerni á þakflís sem setja á yfir
          þann risa brons-Búdda sem gnæfir yfir hofinu með magnað
          útsýni yfir þessa mjög svo ágætu borg sem Georgtown er. Í
          fyrrnefndu hofi (Kek Lok Si) var mér gefin bók. Sú bók var
          hluti af þessari flóru sem fylgir upphaflegu ritum
          Búddismans. En hún nægði ekki til að svala forvitninni. Ég
          vildi vita meira. Svo ég yfirgaf Skúla þar sem hann var
          staddur í Railay að stunda klettaklifur meðal einstakra
          kletta sem risu fyrir ofan snæhvítar strendur með kristal
          tærum sjó og frábærum frumskóg í kring, svo og fórnaði ég
          fjölmörgum eyjum þar sem ástandið átti bara eftir að verða
          betra, til þess eins að komast í 10 daga fráhvarf sem
          kenndi hugleiðslu eftir sið theravada-búddisma í klaustri
          nokkru hér í Suður-Tælandi.</p>
        <p>Klaustrið heitir <em>Wat Suan Mokkh</em>, eða
          frelsisgarðurinn, og var stofnað af Buddhadasa Bikkhu,
          frægum munki hér í Tælandi. Ævistarf sitt tileinkaði hann
          að færa Búddismann úr hofunum og klaustrunum yfir til
          almennings, jafn í Tælandi sem og utan. Á 9. áratug
          seinustu aldar keypti hann land rétt utan við Suan Mokkh
          sem átti eingöngu að vera notað til að kenna útlendingum
          (þá sérstaklega vesturlandabúum) búddismann eins og hann
          túlkaði hann. Túlkun Buddhadasa var einmitt mjög
          frjálslynd og hann vísaði oft í biblíuna, kóraninn eða
          fræði vísindanna til að styðja mál sitt. Annað merkilegt
          sem hann gerði var að endurheimta og setja á mannamál
          forna hugleiðsluaðferð sem margir telja að hafi verið sú
          aðferð sem sjálfur Búdda hafi mælt með fyrir 25 öldum
          síðan. Þessi aðferð nefnist á
          Pali-tungumálinu <em>Anapanasati</em>, sem myndi
          íslenskast sem: „Það að vera meðvitaður um inn- og
          útöndunina sína“. Mér gekk svosem ágætlega með þessa
          hugleiðslu. Á þriðja degi áttaði ég mig á því að ég hafði
          ómeðvitaður stundað einhverskonar frumstæða útgáfu af
          anapanasati á andvökunóttum frá því snemma á
          unglingsárunum og gat því þokkalega auðveldlega komið mér
          í þá djúpu einbeitningu sem ætlast var til. Þegar þangað
          er komið er auðvelt að kalla fram þægilegar tilfinningar
          og sleppa frá sér óþægilegum, eins og kvölunum í löppunum
          sem eiga það til að verða blóðlausar eftir að hafa borið
          stóran hluta líkamsþungans krosslagðar í yfir
          hálftíma. Vandamálið var bara þegar maður kom sér úr
          þessari djúpu einbeitningu og kvalirnar komu fram allar í
          einu.</p>
        <p>Hvað dagana í fráhvarfinu varðar, svo menn geta séð
          fyrir hvað ég fórnaði ljúfa lífinu á tælensku ströndunum,
          þá byrjaði dagurinn klukkan 4 þegar þar sem stunduð var
          stutt hugleiðsla með fagurmælum, þaðan af var farið í 90
          mínútna jóga sem hjálpaði mér, manni sem aldrei hefur náð
          taki á tánum sínum, rosalega. Eftir eina stutta hugleiðslu
          í viðbót fór hópurinn í morgunmat sem samanstóð ávallt af
          hrísgrjónasúpu (ótrúlegt en satt en hún er bragðverri en
          hún hljómar). Eftir morgunmat var gott að slaka á í einum
          af heitu laugunum í hofinu áður en dagmálsdagskráin
          hófst. Þar hugleitt á ýmsa vegu auk einnar kennslustundar
          í <em>dhamma</em> (<em>dharma</em> á Sanskrit og virkar
          fyrir búddismann eins og Guð virkar fyrir
          kristnina). Hádegismaturinn var svo oft á tíðum bara mjög
          góður, en hann var einmitt síðasta máltíð dagsins og því
          vissara að borða vel. Fram til kvölds var haldið áfram að
          gera það sem maður hafði verið að gera allan daginn,
          þ.e. hugleiða, nema rétt fyrir myrkur var tekin upp
          söngvabók og sungið í svona 30 mínútur á tungumáli sem dó
          út fyrir mörgum öldum síðan, en þetta var einmitt í eina
          skiptið sem maður mátti tala. Eftir stuttu pásu á þeim
          tíma dags er moskítókvikindin eru hvað skæðust var haldið
          áfram að hugleiða þar til klukkan var orðin hálftíu og
          tími til að fara í háttinn. Það sem tók við manni þar var
          steinsteypt rúm og trékoddi (þeir sögðu manni að trékoddi
          gerði mann glaðari um morguninn, en ég lét ekki reyna á
          það heldur bjó ég mér til kodda úr taugpoka og íslensku
          lopapeysunni sem enn og aftur kom að góðum notum enda
          þarfaþing hvar sem í heiminum, við hvaða aðstæður sem
          er).</p>
        <p>Annars var fátt frásögu færandi við klausturlífið sem
          myndi réttlæta fjarveru mína frá þessum heimsfrægu
          tælensku ströndum. Fyrir utan þá gífurlegu dýpt vaðandi
          skilning á tilverunni sem ég fékk með öllum þeim lærdómi
          sem kenndur var í hofinu varðandi innsæi, orsök og
          afleiðingu, skilning og túlkun, allar hliðar Dhamma og
          margt annað sem gefur manni algjörlega nýja sín á
          veruleikanum. Kennsluaðferðirnar voru svo frekar framandi,
          þar sem manni er í rauninni kennt að hugsa og það er víst
          enginn sem getur prófað mann, gefið manni verkefni eða
          fylgst með hugsunum manns, svo maður verður bara að
          fylgjast sjálfur með og passa sjálfur upp á að halda sér á
          brautinni. Í klaustrinu þurftu allir þátttakendur (sem
          voru tæplega 100 til að byrja með en fækkaði svo smátt og
          smátt eftir því sem á leið) að halda ákveðnum
          reglum. Maður átti að halda sér frá: a) Því að drepa hvaða
          lífsform sem er (maurar og moskítókvikindi meðtalin), b)
          því að taka hluti án leyfis eiganda, c) því að fara með
          meiðyrði, d) kynferðislegri hugsun, e) ástundun eða
          tjáningu, f) inntaka sljóvgandi, örvandi eða eitrandi efni
          (kaffi þar með talið), g) borða milli hádegis og dögunar,
          h) því að fegra eða skemmta sér og i) frá því að sofa eða
          sitja í lúxus rúmi eða stól. Svo og átti maður að halda
          algjöra þögn, sem innihélt skrif, lestur eða hverskonar
          tjáningu eða hlustun og maður varð að halda sér inn í
          hofinu alla 10 dagana án sambands við umheiminn. Maður
          átti í aðalatriðum að halda sér útaf fyrir sig sjálfan og
          engan annan. Og svo eftir tíu daga frelsi frá umheiminum
          er manni hleypt breyttum út í heim freistinga og
          efnishyggju þar sem maður á að viðhalda þeim vegi sem
          manni var kennt í átt til frelsisins
          eða <em>Nirvana</em>.</p>
        <p>Þegar ég svo lít til baka, þó svo að ég hafi ekki verið
          djúpt sokkinn í efnishyggjuna, þá sé ég hvað ég var
          yfirborðskenndur, óhugvitsamur og ef til vill gráðugur í
          sumum hlutum lífs míns. Til dæmis hvað varðar mataræði,
          hvernig ég gat borðað suma hluti bara af því að „mér“
          fannst það gott eða jafnvel bara af því að „ég“ hafði
          ekkert annað að gera, eða ef til vill varðandi bjórneyslu
          og annað slíkt. En nú kem ég sem sagt til baka nýr maður,
          sem borðar ekki kjöt, drekkur áfengi í algjöru hófi og
          lifi sjálfbæru lífi í sátt við lífið, Guð og
          náttúruna.</p>
        <p>Og svona til að leyfa mér að átta mig á hversu friðsæll
          heimurinn getur verið á einum stað og kaótískur á öðrum
          fór ég beint til Bangkok að hitta Skúla. Þar tekur
          songkhran hátíðin á móti mér með öllu sínu veldi, sem er
          haldin til að fagna tælenska nýárinu. Það er ekki sniðug
          hugmynd að vafra ráðalaus um göturnar með pokann á bakinu
          á meðan sú hátíð stendur þar sem göturnar eiga það til að
          fyllast af fólki með fullhlaðnar vatnsbyssur og fötur með
          ísköldu vatni sem það notar með það eitt í huga að
          rennbleyta alla þá sem eiga leið hjá og áður en maður veit
          af er maður eins blautur og arabi sem dettur í rauðahafið,
          ef til vill blautari. Ekki alltaf sem maður fær að fagna
          tveim nýárum með tæplega 5 mánaða millibili. Við Skúli
          keyptum okkur auðvitað byssur og höfum síðustu daga
          hlaupið um götur Bangkok eins og óðir menn og stundað
          vatnsskærur eins og við best getum. Enda er þetta alveg
          hrikalegt fjör.</p>
        <p>Við erum samt farnir að sjá í endann á reisunni. Hún
          verður ekki alveg eins víðförul og við höfðum fyrst
          áætlað. Kannski vorum við örlítið óraunhæfir að ætla okkur
          að sjá svona hrikalega mikið á einu bretti. Þannig höfum
          við báðir ákveðið að sleppa lestarferðinni milli
          ólympíuborgarinnar umdeildu, Peking, til Moskvu auk þess
          sem Skúli ætlar einnig að sleppa því að heimsækja Víetnam
          og fljúga þess í stað heim héðan frá Bangkok 17. maí
          næstkomandi hafandi ferðast einn hring til Laos, Kambódíu
          og aftur til Bangkok. Ég, Rúnar Berg, ætla á hinn boginn
          að kveðja Asíu 1. júní hafandi ferðast norður með
          Víetnam. Við frændur höfum af þessum sökum kvatt hvorn
          annan og munum því segja frá lokasprettinum í sitthvoru
          lagi.</p>
      </section>

      <section id="bangkok-luang-prabang">
        <header class="heimsreisa-section-header">
          <h2>Bangkok – Luang Prabang</h2>
          <h3>Gönguferðir á hæðum norður-Tælands: <em>Rúnar
              Berg</em></h3>
          <date datetime="2008-04-24">24. apríl 2008</date>
        </header>
        <p>Það síðasta sem ég gerði í höfuðborg Tælands eftir að
          ég kvaddi Skúla var að rennblotna á leiðinni í
          lestina. Fólk var enn á fullu að bjóða árið 2551 velkomið
          og hikaði því ekki við að hella ísköldu vatni yfir
          varnarlausan túristann með þungan bakpokann sinn á
          bakinu. Ég var á leiðinni til Chieng Mae í norður-Tælandi
          í lest. Eitt af því sem er svo frábært við Tæland er það
          að flestar næturlestir eru búnar miðlungsþægilegum kojum
          sem gerir manni kleyft að spara tíma með því að ferðast
          lengri leiðir að nóttu til.</p>
        <p>Aðalaðdráttarafl norður-Tælands eru hæðirnar þar sem
          bjóða upp á einhvern slatta af gönguleiðum. Venjuleg
          gönguferð inniheldur stuttan fílreiðtúr, smá gönguspöl,
          gistingu í einu af fjallaþorpunum og
          bambusflekasiglingu. Ég lét mig hafa það að gera eins og
          allir aðrir og stimplaði mig inn í slíka gönguferð sem tók
          þrjá daga.</p>
        <p>Þetta var alltsaman <em>seim seim, böt diffrend</em>,
          eins og Tælendingarnir orða það best. Það var fátt
          merkilegt við fílsbakið. Reiðtúrinn tók svona hálftíma og
          það eina sem maður gerði var að sitja á bekk ofan á greyið
          skepnunni á meðan maður sem sat á hausnum þröngvaði hana
          áfram með því að slá hana með goggi svipuðum þeim sem
          notaðir eru notaðir til að hífa þorska í fiskiskipin
          heima. Þegar hringnum lauk kveiktu þeir bál fyrir framan
          hóp af hlekkjuðum fílum með þeim afleiðingum að skepnurnar
          brjáluðust en komust hvergi. Hafandi séð þessa illu
          meðferð á dýrunum sá ég eftir að hafa komið nálægt þessu
          öllu saman, hvað þá að hafa borgað fyrir þetta. Svo var
          bara auðveldur gangur um hæðirnar í tvo tíma með mörgum
          pásum áður en göngumenn böðuðu sig í á sem rann meðfram
          áhugaverðu þorpi. Hæðirnar eru fullar af slíkum
          þorpum. Þau eru ekki byggð Tælendingum heldur hinum ýmsu
          fjórða heims þjóðflokkum, en það eru þjóðflokkar kallaðir
          sem flytjast og lifa óháð landamærum (svipað og Sígunar í
          Evrópu).</p>
        <p>Þorpið sem minn gönguhópur dvaldi í er byggt af
          þjóðflokki sem kallar sig <em>Karen</em>, en það er
          fjölmennasti þjóðflokkurinn um þessar slóðir, af
          Tælendingum undanskyldum, og telur um 500.000
          manns. Reisubiblían segir mér að Karen-fólkið hafi byrjað
          að flytjast þangað á 17. öld en flestir séu þó nýlegir
          innflytjendur frá Búrma, þar sem herstjórnin þar í landi
          gerir þeim lífið leitt. Leiðsögumaðurinn sagði mér líka að
          fyrrverandi forsætisráðherra Tælands (sá sem var rekinn í
          síðasta valdaráni hersins) hafði áætlanir um að reka þetta
          fólk aftur inn til Búrma með fyrirsjáanlegum afleiðingum,
          en kóngurinn hafi beitt neitunarvaldi og sagði mögulegt að
          hjálpa þessu fólki í staðinn. Maður sér líka að þetta fólk
          hefur það ekki alslæmt, allavega miðað við til dæmis
          indíána í latnesku-Ameríku, þar sem Karen-börnin ganga um
          í nýlegum fötum og leika sér með leður-fótbolta á meðan
          húsin eru vel-viðhaldin og oftar en ekki tengd
          sólarrafhlöðu. Í snatri minnist ég þann tíma sem ég dvaldi
          hjá Maya-indíánunum í Gvatemala og sá börnin í eldgömlum
          tættum fjötrum sínum að leika sér með sambundna plastpoka
          fyrir fótbolta og mömmuna elda matinn í miðaldareldhúsi í
          húsi sem er lítið meira en fjórar bárujárnsplötur og þak
          yfir moldargólfi. En Tælendingar mega vera stoltir af
          kónginum sínum og valdamenn annarra þjóða, þá sérstaklega
          í vesturveldunum, ættu að taka hann sér til
          fyrirmyndar.</p>
        <p>Ég og gönguflokkurinn minn, semsagt, gistum í þessu
          Karen-þorpi fyrstu nóttina. Ég giska á að þau fái mikið af
          túristum til sín af enskukunnáttunni og söluáræðninni
          þeirra að dæma. Næstu tveir daga voru af þessum <em>„sama,
            sama! Öðruvísi þó,“</em> toga, þar til við fórum á
          bambusflekann og heimamenn, enn heitir frá songkran
          hátíðinni, þreyttust ekki á að skvetta á túristann og
          túristinn skemmti sér við að skvetta til baka.</p>
        <p>Ég sá það að það var ekkert mikið meira fyrir mig að
          gera í norður-Tælandi eftir gönguna, svo ég lagði á
          prjónana að fara yfir Mekongánna til Laos. En svo þótti
          mér sniðug hugmynd að sækja stutt matreiðslunámskeið
          fyrst, áður en ég færi yfir landamærin. Frábært líka að
          læra að elda nokkra grænmetisrétti af tælenskum sið fyrir
          þennan nýja lífstíl minn sem grænmetisæta, sið sem ég tók
          upp eftir dvölina í klaustrinu um daginn. Jújú, námskeiðið
          var fínt og ég lærði helling, svo fékk ég líka
          uppskriftabók til að taka með mér og lesa yfir á meðan ég
          fór um kvöldið að hinu mikla Mekongfljóti.</p>
        <p>Nema nú þegar þurrkatímabilið er í hámarki og sólin
          hvað hæst á lofti er Mekong ekki svo mikil. Frá
          landamærunum er tveggja daga sigling með fljótinu að hinni
          fornu höfuðborg Lao-þjóðarinnar <em>Luang Prabang</em>
          (fólksfjöldi undir 30.000). Á leiðinni gat maður
          auðveldlega séð hve vatnslítið fljótið er núna miðað við
          fullt vatnsmagn, því oft voru tugir metra frá ánni upp til
          punktsins sem fljótið nær þegar það hæst lætur. Núna er
          samt tímabilið þegar heimamenn brenna akrana sína til að
          rækta hrísgrjón þegar það byrjar að væta á ný, auk þess
          sem skyggnið er mjög takmarkað vegna ryks í
          andrúmsloftinu, svo þetta er líklegast versti tíminn yfir
          árið til að fara í þessa siglingu, en maður getur vel
          ímyndað sér þá fegurð sem er í kringum fljótið í
          rigningatímabilinu þegar allt er grænt og falleg.</p>
        <p>Báturinn var fullur af túristum. Flestir heimamenn
          kjósa að ferðast um í spíttbátum frekar en fljótaferju
          eins og ég var í, en það tekur spíttbát aðeins 6 tíma að
          fara leiðina frá landamærunum til Luang Prabang, á meðan
          það tekur fljótaferjuna 2 daga. Í bátnum hitti ég einn
          Þjóðverja sem hefur brennandi áhuga á íslenskri goðafræði
          og Hollending sem er að hjóla leiðina frá Malasíu til
          ólympíuborgarinnar Peking. Við ákváðum að spara nokkur
          þúsund kip (gjaldmiðillinn í Laos og er u.þ.b. hundraðföld
          krónan) með því að deila hótelherbergi. Það fyrsta sem við
          gerðum þegar við komum hingað til Luang Prabang var að
          kaupa okkur flösku af hræódýru laosku viskíi sem kallast
          Lao Lao og er um 50% alkahól og er bruggað úr
          hrísgrjónum. Morguninn eftir ákvað ég, og ég held félagar
          mínir líka, að kaupa ekki aðra flösku á næstunni. Við þrír
          höfum það svo á prjónunum að halda í sjálfstæðan leiðangur
          hér um slóðir. Við sjáum til hvernig það fer, hvort við
          villumst eða verðum étnir af tígrisdýri verður þá að
          ráðast í næsta pistli.</p>
      </section>

      <section id="bangkok-laos-bangkok">
        <header class="heimsreisa-section-header">
          <h2>Bangkok – Laos – Bangkok</h2>
          <h3>Frá Bangkok, til Laós og til
            baka: <em>Skúli</em></h3>
          <date datetime="2008-05-01">1. maí 2008</date>
        </header>
        <p>Eins og Rúnar sagði frá í síðasta pistli hittumst við
          aftur í Bangkok til að fagna tælenska nýja árinu. Úff!!,
          þvílíkt brjálæði: 4.daga vatnsslagur svo gott sem allan
          sólarhringinn og komst maður ekki út af hótelinu án þess
          að rennblotna. Þannig að það þýddi lítið annað en að kaupa
          sér vatnsbyssu og taka þátt í látunum. Mér tókst að ná mér
          í heiftarlega eyrnabólgu sem olli því að ég heyrði ekkert
          úr öðru eyranu og lítið úr hinu. Með hjálp massívra
          sýklalyfja tókst mér að losna við sýkinguna sem þó
          blossaði aftur upp fyrir nokkrum dögum og þess vegna
          þurfti ég að fara fyrr en ætlað var frá Laos til að geta
          séð eyrnalækni í Bangkok.</p>
        <p>Eftir að hafa hvatt Rúnar Berg fór ég í dagsferð til
          Kanchanaburi svæðisins sem hefur mjög merka sögu frá
          seinni heimsstyrjöldinni. Japanir lögðu lestarteina í
          gegnum svæðið og til Búrma árin 1942–1943 og notuðu þeir
          mörg hundruð þúsund stríðsfanga við verkið sem kostaði
          þúsundir mannslífa vegna sjúkdóma, slysa og slæmrar
          meðferðar. Þarna er einnig hin fræga brú yfir
          ána <em>Kwai</em> sem sprengd var upp af Bretum en
          endurreist síðarmeir. Það sorglega var að Japarnir vissu
          að breski flugherinn væri að koma til að sprengju upp
          brúna svo þeir sendu mörg hundruð stríðsfanga á brúna til
          að veifa flugvélunum í þeirri von um að þeir mynda hlífa
          brúnni. Bretarnir létu þetta ekki stoppa sig, heldur
          sprengdu þeir brúna og alla sem á henni stóðu og litaðist
          áin Kwai rauð af blóði látinna stríðsfanga.</p>
        <p>Aðalástæðan fyrir því að ég fór samt í þessa ferð var
          til að heimsækja <em>Tiger Temple</em> sem er Búddahof sem
          var stofnað árið 1994 í þeim tilgangi að vera athvarf
          fyrir hin ýmsu dýr. Það sem dregur flesta þangað eru
          tígrisdýr sem gestir geta fengið að klappa og láta taka
          myndir af sér með. Tígrisdýrin æfa allan morguninn og eru
          mjög þreytt þegar túristunum er hleypt nálægt þeim þannig
          að þau eru mjög afslöppuð. Alveg hreint ótrúleg upplifun
          að komast svona nálægt þessum mögnuðu skepnum án þess að
          eiga í hættu að vera étinn. Þetta hafði verið draumur hjá
          mér alveg síðan ég frétti af þessum stað í landi
          brosanna.</p>
        <p>Um hverja helgi er <strong>risa</strong>-stór markaður
          í Bangkok þar sem allt frá snákum og hvolpum upp í
          sófasett er selt á fáránlegu verði. Ég missti mig aðeins í
          bola- og bindakaupum og endaði með tösku fulla af fötum og
          skóm. Ég verð fátækur námsmaður næstu fimm árin þannig að
          ég tók öll fatakaup núna meðan ég á smá pjéníng þar sem
          fátækir námsmenn geta ekki leyft sér munað eins og ný
          föt. Áður en að ég yfirgaf Bangkok tók ég túristann á
          þetta og kíkti á bling-bling-konungshöllina og Wat Phra
          Kaew hofið.</p>
        <p>Þá var förinni heitið til Laos, eins mest sprengda
          lands í heimi sagði mér einhver. Ég stoppaði stutt í
          höfuðborginni Vientiane og hélt til Vang Vieng í nokkra
          daga. Aðalsportið þar er fyrirbrigði sem kallast á
          ensku <em>tubing</em> en það felst í því að fljóta niður
          ána sem liggur við bæinn á innri traktorslöngu, stoppa á
          100 metra fresti á einum af fjölmörgum börum sem liggja
          við ána. Þar fær maður sér einn öl eða kokteilfötu og
          spilar strandblak með fullt af öðrum ferðalöngum. Þetta
          stundaði ég í þrjá daga og horfði þess á milli
          á <em>Friends</em> á einum af mörgum veitingastöðum
          bæjarins sem sýna þættina frá opnun til lokunar. Mjög
          hretzande alltsaman.</p>
        <p>Næst fór ég til <em>Plain of Jars</em> þar sem
          hundruðir af leikrukkum eru dreifðar yfir svæðið. Enginn
          veit hverjir byggðu krukkurnar, af hvaða ástæðum eða
          nákvæmlega hvenær þær voru gerðar. Mjög leyndardómsfullt
          saman. Á sama svæði kíkti ég á ágætis morgunmarkað og
          sprengigíga frá því að Bandaríkjamenn sprengdu landið til
          andskotans í Víetnam stríðinu. Leiðsögumaðurinn, <em>Mr.Be
            Careful</em>, var mjög svo tilviljunakenndur. Hann sagðist
          vera mjög þakklátur BNA-mönnum fyrir að sprengja landið
          hans í öreindir vegna þess að nú hafa þeir fullt af áli
          til að búa til skeiðar. <em>Guð bless`ann</em>. Við kíktum
          líka á viskíþorp þar sem gömul kona sturtaði í okkur
          níðsterku hrísgrjónaviskíi klukkan níu að morgni til,
          maður vildi nú ekki vera dónalegur og neita boðinu. Ekkert
          betra en viskí til að vekja mann svona á morgnana.</p>
        <p>Í gærnótt horfði ég á frábæran fótboltaleik. Þurfti
          reyndar að borga starfsmanni á ónefndu gistihúsi til að
          leyfa mér að horfa á Man. Utd. vinna Barcelona því allt
          var löngu lokað og gistihúsið mitt var ekki með
          sjónvarp. Var líka áreittur af misógeðfelldum gleðikonum á
          leiðinni til og frá gistihússins. Það sem maður leggur
          ekki á sig til að horfa á góðan fótboltaleik.</p>
        <p>Eyrnalæknirinn skafaði merg og drullu liggur við í
          kílóatali úr eyrunum á mér í morgun en sagði að ég væri
          ennþá með sýkingu þannig að ég þarf aftur að fara á
          sýklalyf í viku í viðbót. Ég er að hugsa um að fara til
          Kambódíu í fyrramálið og segji ég frá komandi ævintýrum í
          væntanlega síðasta pistlinum vegna þess að ég fer heim
          eftir rúmar tvær vikur.</p>
      </section>

      <section id="luang-prabang-vientiane">
        <header class="heimsreisa-section-header">
          <h2>Luang Prabang – Vientiane</h2>
          <h3>Háskaför um sveitir Laós: <em>Rúnar Berg</em></h3>
          <date datetime="2008-05-01">1. maí 2008</date>
        </header>
        <p>Í dag, baráttudagur verkalýðsins, er ég staddur í
          höfuðborg kommúnistaríkisins Laos sem ber nafnið Vientiane
          og er nýbúinn að leggja dalalífið frá mér um stund þar sem
          ég er búinn að vera að hjálpa til á lífrænu
          landbúnaðarbýli sem er á leiðinni milli Vientiane og Luang
          Prabang. Ég dvaldist þar þó aðeins í 2 daga og 3
          nætur. Fyrri daginn hjálpaði ég til við að planta nokkrum
          mintum, sem er nákvæmlega eins og að setja niður kartöflur
          í Hollívúddgarðinum heima í Grindavík. Það kom mér á óvart
          hversu mikið ég saknaði gamaldags erfiðisvinnu og heldur
          ekki slæmt að minna mann á hana svona rétt fyrir
          verkalýðsdaginn.</p>
        <p>Seinni daginn þarna skrapp ég í bæinn, sem er 3
          kílómetrum fyrir Sunnan bóndabæinn og ber nafnið Vang
          Viang. Sá bær er vel þekktur meðal bakpokalinga
          annarsvegar vegna ánar sem rennur við hliðina á bænum og
          býður upp á siglingar á trukkaslöngum og hins vegar
          fyrir <em>Friends-menninguna</em> svokölluðu (sem lýsir
          sér svo að <em>falangarnir</em>, hvítingjar, planta sér
          niður á bar, sem oftar en ekki hefur aðstöðu sem leyfir
          þeim að liggja, og stara á imbann sem spilar gamla þætti
          af „Vinum“. Fregnir herma (og útskýra þessa hegðun
          falanga, sem ferðast tugþúsundir kílómetra til að liggja á
          bar og horfa á „Vini“) að í nær 100% tilvika séu þeir
          drekkandi svokallaðan grashristing á meðan).</p>
        <p>Ég lét Vinina eiga sig, enda getur maður alltaf séð þá
          á Stöð 2 annað slagið heima á Íslandi, en hins vegar
          prufaði ég trukkaslöngusiglinguna niður ánna. Til að byrja
          með er áin þétt umkringd börum sem hvetja mann til að
          drekka hóflegt magn sterkra áfengisdrykkja eins og
          hrísgrjóna viskíinu <em>Lao Lao</em> svo og að stökkva frá
          himinháum rólum niður í ánna. Menningin er svolítið
          sérstök þar sem barþjónarnir kasta til manni floti úr
          bambus, flöskum eða hverju sem er á meðan maður flýtur
          fram hjá á slöngunni sinni og grípur í flotið. Maður er
          svo dreginn á barinn þar sem maður getur drukkið, hlustað
          á tónlist, stokkið ofan í ánna úr 10 metra hæð eftir
          á. Stundum lenti maður á bar sem bauð upp á grashristing,
          gras-hitt og gras-þetta, og það voru oftar en ekki sömu
          barirnir og höfðu skilti fyrir framan 10 metra háu róluna
          sína sem minnti mann á grjót í ánni, bað mann að stökkva á
          eigin ábyrgð og sagði svo að næsta spítala væri að finna í
          Bangkok. En það er orðið sama hvar maður er í heiminum,
          allsstaðar finnur maður hvít ungmenni að reykja gras sama
          um afleiðingarnar sem þeir hafa á heimamenn.</p>
        <p>Ég greindi frá í síðasta pistli að ég ásamt
          Þjóðverjanum Bernie (sem hefur brennandi áhuga á norrænni
          goðafræði sem og færeysku hljómsveitinni Týr) og
          Hollendingnum Niek (sem er á leiðinni til Peking á hjóli),
          sem ég hitti í ferjunni á Mekongfljótinu, höfðum haft það
          á prjónunum að halda í leiðangur saman. Við settum okkur
          háleit markmið og ætluðum okkur að áorka sem mestu.</p>
        <p>Gangan átti að fara þannig fram að við höfðum engin
          tímamörk en takmarkaðar matarbirgðir. Við ætluðum þess í
          stað að reiða okkur á þorpin fyrir mat og gistingu. Það
          fyrsta sem við gerðum þó var að spyrjast fyrir um
          pakka-leiðangur. Við komumst þar að þeirri staðreynd að
          hver og einn þáttakandi í slíkum leiðangri þarf að reiða
          fram yfir 100 bandaríkjadali fyrir þriggja daga pakka. Við
          fundum okkur þá kort á netinu. Vandamálið var bara að eina
          kortið sem til er af svæðinu með fullnægjandi upplýsingum
          var bandarískt herkort frá 1954. Við ákváðum samt að láta
          reyna á áreiðanleika kortsins og drógum leiðina Austur að
          Þúsundkrukkuvöllum (<em>Plain of Jars</em>). 6–8 daga
          ganga myndi það verða var okkur sagt af heimamönnum.</p>
        <p>Fyrst þó áður en lagt yrði í hann tókum við tuk-tuk að
          mögnuðum grænbláum fossum í grenndinni. Það kom mér á
          óvart hversu ótrúlega fallegir þeir eru en þetta er röð
          fjölda fossa sem renna í lítil lón sem svo renna í aðra
          fossa og svo framvegis.</p>
        <p>Næsta morgun tók svo raunveruleikinn við. Við byrjuðum
          á að líta á matvælamarkað heimamanna þar sem við keyptum
          kíló af grjónum, hnetum og núðlum auk tjillísósu, nokkur
          grömm af salti og nokkra vatnslítra. Bernie var með
          vatnssíu, sveðju og tjald til að vera reiðubúnir ef til
          þess skyldi koma að við þyrftum að setja upp næturstöðvar
          í náttúrunni og Niek var með frasaorðabók á Laó svo við
          gætum tjáð okkur við þorpsbúa á leiðinni. Þá var einskis
          að bíða nema ganga af stað.</p>
        <p>Fyrsta göngudeginum er best lýst með því að vitna í
          færslu í dagbókinni minni skrifaða 25. apríl 2008, á meðan
          ég beið eftir morgunmat fyrir dag 2 í þorpinu Ban Houie
          Nok:</p>
        <blockquote>
          <p>Ég held að gangan taki lengri tíma [en sex
            daga]. Við eigum í vandræðum með að rata og tjá okkur
            við heimamenn. Við erum þannig búnir að við getum
            reddað okkur út í náttúrunni en kjósum að dvelja í
            þorpunum. Núna er fyrsta þorpsstöðvunin og ég er að
            bíða á meðan félagar mínir vakna áður en við höldum
            áfram Austur. Við byrjuðum gönguna meðfram akvegi að
            þorpi sem heitir Ban Xieng Lom. Með kort frá 1954 var
            ekki skrítið að við tókum nokkrar rangar
            beygjur. Lengsti útúrdúrinn var 20 mínútna rölt að
            pinkulitlu þorpi og til baka. Við náðum okkur svo í
            kanóaferju yfir Khan ánna (sem tengist Mekong-fljótinu
            við Luang Prabang). Nema hinum megin ánar vorum við
            eins og beljur á hálu svelli. Ef ekki hefði verið
            fyrir hjálpsama heimamennina hefðum við þurft að gista
            ráðavilltir út í náttúrunni í stað þess að eyða
            nóttinni hér í Ban Houie Nok. […] Við ætluðum
            upphaflega að eyða nóttinni í þorpi að nafni Ban Xieng
            My, nema annaðhvort er þorpið ekki lengur til eða
            gangstígarnir hér í skóginum hefur stórlega breyst. Nú
            erum við að borða morgunmat og svo höldum við út í
            óvissuna á ný. Og vonandi fáum við að sjá
            Þúsundkrukkuvelli áður en langt um líður.</p>
        </blockquote>
        <p>Aðkoman í Ban Houie Nok hafði í för með sér töluvert
          menningarsjokk. Við höfðum glatað stígnum rétt fyrir
          rökkvun en hjón sem voru að ljúka dagsvinnu sinni við
          hrísgrjónaakur rétt utan þorpsins buðust til að fylgja
          okkur til byggða. Ég spyr mig stundum hvernig þeir nenni
          að standa í þessu að hjálpa ringluðum túristum, því þeir
          vita að túristarnir eiga ekki eftir að skilja upp né niður
          í neinu sem þeir segja en samt leggja þeir sig allan fram
          í að reyna að koma réttum upplýsingum til skila. En við
          sáum loks stíginn breikka og áður en við vissum af vorum
          við inn á milli fjölda húsa sem öll voru vafin saman eins
          og trékörfur. Húsin voru heldur ekki fá, kannski álíka
          mörg og í Höfnum, og ekki heimamenn heldur, sem voru
          sennilega álíka margir og Vogabúar í júní 2007, þar af um
          60–70% yngri en 16 ára. Allir voru þeir þó duglegir við að
          stara á þessa skrítnu og sjaldséðu falanga og þeir gátu
          starað tímunum saman 20-30 í senn. Það kom mér spánskt
          fyrir sjónir hversu opið þorpið er. Örþunnir stráveggirnir
          eru ekki til að skapa neitt persónulegt einkalíf fyrir
          þorpsbúa en þeir öskruðu á hvorn annan og voru ófeimnir
          við að sýna reiði, garga eða skæla á götum úti. Jafnvel
          við sólarupprás klukkan um 5 um morguninn voru ópin
          byrjuð.</p>
        <p>Sú dagbókafærsla sem fjallar um dag tvö göngunnar sem
          áætluð var til Þúsundkrukkuvalla í Laos var skrifuð
          28. apríl í Luang Prabang, og hljóðar svo:</p>
        <blockquote>
          <p>Við vöknuðum allir klukkan 6 til að borða morgunmat
            sem þorpsbúar útbjuggu handa okkur. Egg og grjón er
            kannski ekki mikið undir venjulegum kringumstæðum en
            fínt þó fyrir okkur. Allavega bjuggumst við ekki við
            neinu meiru. Nema þorpsbúar ofrukkuðu okkur fyrir
            greiðan, 40.000 kip sem er tvöfalt sanngjarnt
            verð. Þeir hafa komist að því að við værum ekki þessi
            venjulegi leiðsagði gönguhópur svo þeir hafa ætla að
            maka krókinn. Við höfðum ekki annarra kosta völ nema
            borga brúsann, en þeim varð af bókagjöf fyrir að láta
            svona.</p>
          <p>Við setjum það sem takmark dagsins að fara yfir
            fjallið fyrir Austan okkur og hafa næturstöðvar í
            þorpi hinum megin við það. Við spyrjum heimamenn hvert
            skal halda og leggjum svo í hann. Leiðin áfram virðist
            brött og fyrr en varið finnum við óvart gamla
            námu. Við förum inn í hana og veltum henni fyrir okkur
            í smá stund og klifrum svo upp góðan göngustíg inn í
            dal þar sem vegurinn tvístrast. Við tökum þá ákvörðum
            að ganga meðfram dalnum og þá leið upp að tindinum. Í
            miðjum dalnum verða á vegi okkar þrír vopnaðir
            menn. Einn þeirra er með sjálfvirkan stríðsriffil
            (M-16) og okkur grunar að þeir séu á ólöglegum
            veiðum. Eftir langa og stranga göngu upp brattan stíg
            erum við loks undir tindinum sem nær yfir 1500 metra
            hæð yfir sjávarmáli. Þar hverfur vegurinn og
            vatnsbirgðirnar okkar eru nær á þrotum. Skógurinn
            undir tindinum er víður svo við göngum meðfram
            tindinum í von um að finna nýjan stíg. Og hvað við
            erum líka ótrúlega heppnir hálftíma síðar að finna
            hann. Góðan og vel breiðan stíg sem liggur
            Norð-Austur, vonandi að öðru þorpi þar sem við getum
            fyllt á vatnið okkar og fundið leiðina Suð-Austur af
            fjallinu. Stígurinn, hins vegar, leiðir okkur um
            fjögur holt og fimm brattar hæðir án þess að sýna
            okkur hina minnstu vatnsuppsprettu og nú er allt okkar
            vatn þrotið. Við höfum tekið þá ákvörðun að labba og
            leita af þorpi eða vatni til klukkan 6 og setja þá upp
            búðir og grafa eftir vatni.</p>
          <p>Áður en klukkan slær 6 göngum við framhjá fullt af
            aldinlausum trjám, þurum árfarvegum og mjólkurlausum
            beljum. En svo loksins, korter fyrir 6, sjáum við
            örlitla, agnasmáa vatnsprænu sem er lítið meira en
            nokkrir dropar fyrir ofan leðjuborinn
            göngustíginn. Þessi örlitla, agnarsmáa vatnsspræna
            ætti að vera nóg til að halda okkur á lífi næstu tvo
            daga eða svo. Við setjum upp búðir þarna rétt hjá,
            finnum nokkra ávexti og grænmeti, eldum okkur núðlur
            og tökum þá ákvörðun, eftir harkföll dagsins, að þar
            sem við munum aldrei ná til Þúsundkrukkuvalla í tæka
            tíð ættum við að fara niður fjallið Norðan megin og
            finna okkur þaðan leið aftur til Luang Prabang.</p>
        </blockquote>
        <p>Þriðji dagurinn hófst á soðnum hrísgrjónum, óauðkenndum
          ávöxtum og bambus-tei sem við fengum með því að sjóða
          vatnið úr okkar frumstæðu vatnsuppsprettu inni í
          nýhöggnum bambus (og er bragðast eins og hinn besti
          drykkur). Við lögðum svo af stað með það í huga að
          koma okkur af fjallinu og aftur til byggða. En við
          höfðum ekki gengið í 40 mínútur en við gengum út úr
          þjóðgarði (sem við vissum fyrst þá að væri slíkur) og
          inn í nýtt þorp. Meira að segja var þetta þorp tengt
          vegi og með vegvísum með latneskri skrift. Umferðin
          til og frá þorpinu var hins vegar engin svo við gengum
          meðfram akvegi niður í dal sem umkringdur var brenndum
          hlíðum í stað þeirra skógi vöxnu sem við höfðum verið
          að ganga um deginum áður. Þarna var heldur enginn
          gróður til að taka í sig rakan, ólíkt degi tvö, sem
          gerði veðrið samanburðahæft við sjóðandi heitt
          gufubað. Að minnsta kosti höfðum við nóg vatn. Við
          þurftum að þola 2 tíma göngu í gegnum þetta gufubað,
          eða þangað til við gengum að rútuskýli (kom okkur
          dálítið spánskt fyrir sjónir að sjá allt í einu
          rútuskýli miðað við að hafa ekki einu sinni heyrt í
          bílvél síðustu þrjá daga) þar
          sem <em>sawngthaew</em><sup><a href="#fn2"
                                         class="footnoteRef" id="fnref2">1</a></sup> tók okkur
          upp og skutlaði okkur þremenningunum til Luang
          Prabang.</p>
        <p>Ég verð þó að segja að þó gangan hafi ekki gengið eftir
          áætlun var hún fullkomlega þess virði. Við Bernie og Niek
          áttum þarna góðar stundir saman og þó við komumst ekki til
          Þúsundkrukkuvalla (sem Skúli hefur líklegast eitthvað að
          segja um) þá afrekuðum við að lifa í framandi náttúru og
          upplifa en meira framandi þorpamenningu fyrir 10% af þeim
          kostnaði sem samskonar leiðangur hefði kostað í gegnum
          ferðaskrifstofu. Svo náttúrulega líka það að allt verður
          óneitanlega mun fallegra, betra og skemmtilegra ef maður
          uppgötvar það upp á eigin spýtur og allar sínar birgðir á
          bakinu í stað þess að vera leiddur þangað með
          leiðsögumanni og 10 öðrum ókunnugum túristum.</p>
        <footer>
          <div class="heimsreisa-footnotes">
            <hr />
            <ol>
              <li id="fn2"><p>Sanwgthaew er lítill pallbíll með
                  yfirbyggðan pall og tveim bekkjum þar inni og er
                  notaður í almenningssamgöngur þar sem farþegum er
                  troðið eins og hey í bagga á vegalengdum sem
                  spanna allt að 3-4 tíma akstur, einskonar
                  tjikkenbössar
                  Suðaustur-Asíu.<a href="#fnref2">↩</a></p></li>
            </ol>
          </div>
        </footer>
      </section>

      <section id="bangkok-kambódía-bangkok">
        <header class="heimsreisa-section-header">
          <h2>Bangkok – Kambódía – Bangkok</h2>
          <h3>Kambódía: <em>Skúli</em></h3>
          <date datetime="2008-05-16">16. maí 2008</date>
        </header>
        <p>Kvöldið áður en ég fór til Kambódíu fór ég að
          sjá <em>Muy Thai</em> bardaga í Bangkok. Muy Thai á sér
          mjög langa sögu í Tælandi og er þjóðarsport landsins en
          íþróttin er svipuð <em>kickboxing</em> og má nota alla
          hluta líkamans nema höfuðið til að berja
          andstæðinginn. Fyrir hvern bardaga sýna keppendurnir
          einhverskonar dans sem er mjög forvitnilegur. Ég sá 10
          bardaga, hver bardagi var 5 lotur og hver lota 3
          mínútur. Húsið er líka fullt af öskrandi köllum sem eru að
          veðja og koma mjög fyndin hljóð frá þeim því hver tegund
          af höggi virðist hafa sérstakt hljóð hjá
          áhorfendum. <em>„Ú ú á ú a a ó ó…“</em></p>
        <p>Fyrsti áfangastaðurinn í Kambódíu var Siem Riep þar sem
          hið stórfenglega Angkor Wat og Angkor Thom er
          staðsett. Þessar rústir eru leifar frá hinu gríðarlega
          veldi Khmerana á 9–15 öld og eru á heimsminjaskrá UNESCO,
          af góðum ástæðum. Angkor Wat er stærsta trúarlega bygging
          í heiminum og að sjá sólina rísa fyrir aftan bygginguna
          var stórfengleg sjón. Ég tók einn dag í að skoða rústirnar
          með Kanadabúanum Mike, sem ég hitti á leiðinni til
          Kambódíu, einn dagur var nóg fyrir okkur Mike að skoða
          megnið af rústunum á svæðinu.</p>
        <p>Næst héldum við til höfuðborgarinnar Phnom Penh þar sem
          tuk-tuk bílstjórinn Joe tók á móti okkur þegar við stigum
          út úr rútunni. Joe var algjör snillingur, hann skutlaði
          okkur út um alla borg, fór með okkur á djammið og bauð
          okkur heim til sín í kvöldmat. Ef þú ert einhverntímann í
          Phnom Penh, lesandi góður, þá er Joe maðurinn fyrir
          þig.</p>
        <p>Fyrsti dagurinn var mjög svo þunglyndislegur. Joe tók
          okkur að skoða <em>Toul Sleng</em> og <em>Killing
            Fields</em>, leifar frá skelfilegri sögu Kambódíu á
          áttunda áratugnum. Illmennið Pol Pot ásamt Rauðu Khmerunum
          yfirtók landið árið 1975 og ákvað að byrja upp á nýtt og
          að árið 0 væri gengið í garð. Hann ætlaði sér að byrja
          nýja menningu svo bækur voru brenndar, hof eyðilögð og
          fólk sem hafði einhverja menntun eða talaði önnur tungumál
          var einfaldlega myrt. Pot sendi flesta íbúa landsins að
          vinna á hrísgrjónaökrum og ætlaðist til að framleiðsla
          landsins á hrísgrjónum tvöfaldaðist á einu bretti en fólk
          þurfti að vinna allt of langa vinnudaga og fékk allt of
          lítinn mat úthlutað þannig að hundruð þúsundir manna
          létust af vannæringu og lélegri meðferð.</p>
        <p><em>Killing Fields</em> eru fjöldagrafir þar sem
          fórnarlömb þjóðarmorðanna í Kambódíu voru grafin. Áætlað
          er að meira en 200.000 manns hafi verið teknir af lífi frá
          1975–79 en áætluð dauðsföll í heildina er 1,4 til 2,2
          milljónir manns á þessum 5 árum. Fólk var tekið af lífi af
          minnstu ástæðum til dæmis fyrir það eitt að hafa samskipti
          við útlendinga var fólk tekið til Killing Fields og tekið
          af lífi. Til að spara skotfæri var fólkið oft barið til
          dauða og voru margir neiddir til að grafa eigin grafir
          áður en þau voru myrt.</p>
        <p><em>Toul Sleng</em> safnið var skóli áður en að Pol Pot
          breytti honum í S-21 öryggisfangelsið. Nú er þetta safn
          með myndum af fórnarlömbum Rauðu Khmerana sem vou í haldi
          í fangelsinu. Á fimm árum er áætlað að um 17.000 manns
          hafi verið pyntaðir í fangelsinu og að lokum tekið af lífi
          en einungis 12 manns komust lifandi út úr fangelsinu. Það
          var skelfilegt að sjá myndirnar af fórnarlömbunum því mjög
          mikið var af börnum, nokkur sem litu ekki út fyrir að vera
          mikið meira en 2–3 ára gömul.</p>
        <p>Eftir öll þessi ósköp heimsóttum við
          munaðarleysingjahæli daginn eftir og eyddum deginum í að
          hjálpa til við að kenna krökkum ensku. Enskukennslan er í
          boði ókeypis fyrir alla krakka sem hafa áhuga og voru um
          60 börn sem komu á þremur mismunandi tímum yfir daginn. Af
          þessum börnum búa 10 börn á heimilinu, sem er rekið
          eingöngu með styrkjum og sjálfboðaliðastarfi en ég gaf 20
          dollara sem dugir fyrir matarkaupum í þrjá
          daga. Krakkarnir voru svakalega áhugasöm að læra og voru
          mjög ánægð með tækifærið að læra ensku sem nýtist þeim
          eflaust í framtíðinni.</p>
        <p>Morguninn eftir mætti Joe hress og keyrði okkur á
          skotsvæði í nágrenni höfuðborgarinnar sem rekið er af
          Kambódíska hernum. Fyrir rétt verð getur maður skotið af
          hinum ýmsu vopnum, allt frá skammbyssum og upp í
          sprengjuvörpur. Einnig getur maður sprengt kjúkling eða
          belju en ég hafði nú ekki áhuga á því að drepa saklausa
          skepnu.</p>
        <p>Ég byrjaði á að hita upp með skjóta 10 skotum úr
          skammbyssu áður en ég tók eina AK-47 í hönd. AK-47 var
          hönnuð af Mikhail Kalashnikov fyrir Sovetríkin árið 1947
          og hefur verið mikið notuð um allan heim síðan þá. Ég
          skaut líka úr annarri rússneskri hríðskotabyssu áður en ég
          prufaði hina bandarísku M2 sem var stærsta byssan sem þeir
          höfðu á svæðinu. Síðast en ekki síst keypti ég
          handsprengju, tók pinnann úr og henti í litla
          tjörn. <strong>Vá!!</strong>, þvílík sprenging, jörðin
          hristist og ég fékk þvílíkt adrenalínkikk.</p>
        <p>Eftir að hafa fengið næga útrás fór Joe með okkur á
          markað þar sem ég bragðaði á ýmsu góðgæti eins og
          engisprettum, kakkalökkum og tarantúlum. Mjög gómsætt
          alltsaman. Þeir éta allan andskotann hérna í Kambódíu og
          Laos, er nokkuð viss um að ég hafi étið hund einu sinni
          eða tvisvar. Stundum þarf maður að benda á eitthvað þegar
          fólkið talar ekki ensku og maður veit ekki alveg hvað
          maður er að láta upp í sig.</p>
        <p>Nú var kominn tími til að yfirgefa Joe, Mike og
          höfuðborgina svo að ég fór til
          strandbæjarins <em>Sihanoukville</em>. Ég ætlaði að vera
          þar í viku en það byrjaði að rigna á fjórða degi og var
          áfram spáð rigningu þannig að ég fór aftur til Bangkok
          eftir fjóra daga.</p>
        <p>Sihanoukville er mjög afslappaður bær og á meðan ég var
          þar gerði ég lítið annað en að borða humar og fá fótanudd
          á meðan ég lá á sólbekk á ströndinni. Hræódýrt
          auðvitað. En nú er ég enn og aftur í Bangkok og hef verið
          hér síðustu 3 daga. Ég er bara búinn að vera að slappa af
          á sundlaugarbakkanum á fína hótelinu mínu og bíða eftir
          fluginu heim. Dagurinn í dag er síðasti dagur
          heimsreisunnar og á morgun verð ég kominn heim í blíðuna á
          Íslandi.</p>
        <p><em>Takk fyrir mig,</em><br />
          <em>Skúli Pálmason</em></p>
      </section>

      <section id="vientiane-ha-noi">
        <header class="heimsreisa-section-header">
          <h2>Vientiane – Ha Noi</h2>
          <h3>Yfir 3000 km á þrem vikum: <em>Rúnar Berg</em></h3>
          <date datetime="2008-05-18">18. maí 2008</date>
        </header>
        <p>Frá því seinasti pistill var skrifaður hef ég ferðast
          langan veg á stuttum tíma, eða frá Vientiane niður að
          kambódísku landamærunum á pallbílum, rútum og
          strumpastrætóum, frá landamærunum til Phnom Penh, Siem
          Reap og aftur til Phnom Penh í rútum, svo frá Phnom Penh í
          gegnum síðustu sprænur Mekong-fljótsins til Ho Chi
          Minh-borgar (Saigon fyrir þá sem horfa á gömlu
          stríðsmyndirnar um Víetnam) með bátum og bílum til skiptis
          og að lokum 40 klukkustundir í lest frá Ho Chi Minh-borg
          til Hanoi og stutt rútuferð þaðan að Ha Long flóanum og
          til baka til Hanoi. Þetta eru eflaust meira en 3000
          kílómetrar og maður spyr sig hvers vegna í ósköpunum
          einhver ætti að ferðast þessa vegalengd án þess að gefa
          sér meiri tíma eða hvað ég var að fara þennan útúrdúr því
          að auðveldlega er hægt að fara á einum degi beint frá
          Vientiane til Hanoi með rútu eða fljúga þangað hvenær sem
          er fyrir slikk á rétt rúmri klukkustund.</p>
        <p>Tímaleysi er fyrsta svarið og röð misheppilegra
          óafturkræfra tilviljana það seinna. En óháð þessu var ég
          ekki mjög ánægður með kröfur, eða kröfuleysi, verkalýðsins
          í höfuðborg Laos 1. maí. Göturnar voru að vísu flaggaðar
          með gulum hamri og sigð á rauðum grunni (eins og alla aðra
          daga) en verkalýðsbaráttuna var hvergi að finna hjá fátæku
          stéttum borgarinnar. Kannski missti ég af því eða að fólk
          sé bara hreinlega of fátækt til að láta í sér
          heyra. Síðast þegar það var reynt af einhverjum krafti,
          eða í október 1999 (skv. mínum heimildum), voru mótmælin
          kramin niður af stjórnvöldum og sópuð undir teppi.</p>
        <p>Þegar ég var kominn með vegabréfsáritun inn í Kambódíu
          fór ég í langa rútuferð suður frá höfuðborginni. Ég ætlaði
          alveg að kambódísku landamærunum en skoða nokkra hluti
          Laos-megin fyrst. <em>Sawngthaew</em> (lítill pallbíll með
          tveimur bekkjum meðfram síðum pallsins fyrir farþega) ók
          mig að forsmekk fyrir Angkor-rústunum. <em>Wat Phou</em>
          voru þær nefndar sem myndi íslenskast sem fjallahofið og
          eru sagðar merkilegustu rústir Angkor-veldisins utan
          Kambódíu. Sawngthaewinn skilaði mér í bæ 10 kílómetrum frá
          rústunum svo þá var lítið annað að gera en að leigja sér
          reiðhjól fyrir rúmar 90 krónur (sem er sanngjarnt verð á
          24ja stunda reiðhjólaleigu í Laos) og hjóla restina. Ég
          vissi að ég ætti eftir að sjá Angkor Wat eftir nokkra daga
          en ég komst ekki hjá því að hrífast þessum nákvæmu og vel
          varðveittu veggjagröfum sem Khmer-veldið var svo frægt
          fyrir á 9.–13. öld. Svo og hreyfst ég líka yfir þeirri
          staðreynd að fyrir utan nokkra Tælendinga, sem höfðu
          skroppið yfir landamærin í leyfinu sínu, þá hafði maður
          rústirnar alveg útaf fyrir sig og gat gengið um og skoðað
          eins og manni sýndist. Ekki margar 1200 ára rústir í
          heiminum þar sem manni er treyst til þess.</p>
        <p>Alveg syðst í Laos, við landamærin við Kambódíu, er svo
          einn merkilegur staður í viðbót sem er þess virði að
          heimsækja áður en maður fer yfir til Kambódíu. Það er
          staðurinn sem Mekong-fljótið breiðir úr sér í allt að 14
          kílómetra og skilur í leiðinni eftir sig hundruð landbúta,
          eða eyjur, af öllum stærðum á miðju fljótinu. Þennan stað
          kalla þeir <em>Si Phan Don</em>, eða „Fjögur þúsund
          eyjur“. Á fáeinum eyjunum er að finna bæi og þykir þetta
          víst rosa merkilegt allt saman.</p>
        <p>Rútan skilaði mér að árbakkanum og lítill kanói ferjaði
          mig og þrjá aðra túrista yfir að þeirri Mekong-eyju sem ég
          hafði helst viljað sjá, <em>Don Det</em>. Það tók mig
          fáeinar mínútur að finna mér kofa sem sneri að
          sólarupprásinni fyrir um 90 krónur nóttina. Og þá var
          komið að hinni fyrstu misheppilegu óafturkræfu
          tilviljun. Ég taldi það vera góða hugmynd að taka mér
          göngutúr um eyjuna berhöfðaður svona hálftíma fyrir
          hásæli. Eyjan var lítil en hún var tengd annarri með brú
          sem ég heyrði að maður gæti sér ferskvatnshöfrunga í
          bráðri útrýmingarhættu og fossa og svoleiðis. Auðvitað
          finn ég brúnna og geng á hinn endann á hinni eyjunni í
          steikjandi sólinni, vitandi að ég eigi ekki eftir að
          uppskera neitt nema sólsting fyrir þetta glapræði. Eftir
          svona klukkustund hafði ég fundið staðinn sem höfrungarnir
          eru sagðir halda sig á sá ég enga höfrunga. Sennilega
          hefði ég þurft bát til. En það skipti ekki máli, á
          leiðinni til baka ætlaði ég að sjá foss. Ég hafði ekki
          kort og gekk því tilfinningunni einni. Á leiðinni þurfti
          ég að ganga yfir vafasömustu brú sem ég hef á ævinni
          séð. Sett saman úr hundrað ára gömlum járnbrautateinum sem
          voru studdir með örþunnum jafngömlum járnplötum (oftar en
          ekki riðguðum í gegn) og síðast var svo einföld röð
          viðarplanka sem maður átti að nota til að ganga yfir
          herlegheitin. Þegar ég var kominn yfir brúnna hálftíma
          seinna leit ég til baka og skellti uppúr. Brúin var
          jafnvel verr á að líta hinum megin frá og hefði ég séð
          hana þaðan fyrst hefði ég reynt að finna mér aðra leið
          framhjá. Ég fann fossinn fyrr en varði og gat farið að
          finna brúnna yfir á eyjuna mína aftur. Ég komst svo í
          kofann minn og held ég hafi sofnað svona um það bil og ég
          komst inn um kofadyrnar. Ég hafði eflaust gengið svona 15
          kílómetra frá því um hádeginu og var þar að auki steiktur
          eftir allt sólskinið.</p>
        <p>Næsta dag var það svo Kambódía. Ég hafði keypt rútumiða
          til Siem Reap og komst að því eftir á að hann innihélt
          gistingu í Phnom Penh. Ég notaði þá þessa dvöl yfir nótt í
          höfuðborg Kambódíu til að koma vegabréfinu mínu í hendur
          hótels í von um að vera svo kominn með vegabréfsáritun til
          Víetnam þegar ég kæmi til baka. Hótelið reyndi svo að
          svindla á mér með því að ljúga að mér óhagstæðu gengi og
          reyndi að fá mig þannig til að borga 1700 krónum meira en
          ég ætti að borga. Ég endaði á að borga rétt verð með
          fyrsta tilgreinda gjaldmiðlinum (bandaríkjadölum) og
          skipti böhtunum mínum annarsstaðar fyrir þriðjungi hærra
          gengi en kauði á hótelinu hafði svarið upp á áður. Hótelið
          náði mér samt morguninn eftir með því að gefa mér 15 af
          umsömdum morgunverði en ég dvaldi heldur ekki aftur þar og
          mun ekki gera það framar.</p>
        <p>Rútan hélt svo áfram næsta morgun og skilaði mér til
          Siem Reap um tvöleitið. Ég beið til 4:30 með
          Angkor-rústirnar því ég heyrði að maður gæti keypt miða
          eftir þann tíma sem myndi líka gilda morguninn eftir. Ég
          fékk því sólsetursupplifun af sjálfu Angkor Wat. Alveg
          mögnuð bygging sem fer ofarlega á listann hjá mér yfir
          mikilfenglegar byggingar. Ég reddaði mér hjóli í Siem Reap
          áður en ég fór að sofa og var svo mættur fyrstur inn um
          hliðin næsta morgun. Það var svo dimmt að ég hafði ekki
          hugmynd um hvaða rústir væru hvar né hvernig ég ætti að
          komast þangað. Svo ég sá einhversstaðar skuggamynd af
          pýramída, lagði við hliðiná og þreifaði mig upp
          píramídann. Þar á toppnum beið ég svo eftir sólarupprás
          þaðan sem ég gat fundið hvar ég væri og hjólað áfram og
          skoðað fleiri rústir. Alveg ótrúlegt hvað sumstaðar
          rústirnar eru látnar vera og maður getur vafrað um einn
          með sjálfum sér. Ég var kannski örlítið of lengi að vafra
          um hinar misjöfnu rústir svæðisins (misheppileg óafturkræf
          tilviljun nr.2) og sá sjálfan mig enn og aftur berhöfðaðan
          í miðdegissólinni.</p>
        <p>Einar rústirnar sem ég hafði ákveðið að bíða með þar
          til seinast og voru sérstakar fyrir það að vera furðu
          lítið endurreistar og maður á að geta séð þær í bland við
          frumskóginn sem hylur þær og heldur þeim brengluðum
          saman. Nema bara að þessar tilteknu rústir voru yfirfullar
          af pakkatúristum þegar ég kom þangað og ekki hægt að
          hreifa sig þegar maður var kominn inn. Ég var ekki lengi
          að fá upp í kok af látunum í öllu fólkinu og þeirri
          staðreynd að ég gæti hvergi séð í rústirnar þar sem það
          stæðu alltaf hundrað manns fyrir. Nema bara að þegar ég
          ætlaði loks að láta mig hverfa, þá komst ég hvergi. Maður
          komst ekki einu sinni út, staðurinn var svo pakkaður,
          svona eins og Pöbbinn eftir Sjómannadagsballið, svo slæmt
          var ástandið.</p>
        <p>Það síðasta sem ég gerði svo áður en ég hjólaði aftur
          til byggða var að skoða sjálft Angkor Wat, svona í síðasta
          skiptið. Og varð ekki fyrir vonbrigðum. Hofið var næstum
          tómt, jafnvel um eftirmiðdegið, og ég gat notið mín þarna
          klukkustund til viðbótar að lesa út gömlu hindúasögurnar
          sem eru greftruð í veggi hofsins.</p>
        <p>9. maí var ég svo kominn aftir til Phnom Penh. Ég var
          farinn að fá afleiðingar þess að vera berhöfðaður í
          miðdegissólinni. Ég var kominn með einhvern versta
          höfuðverk sem ég hef nokkurntímann fengið. Ég gat hafið
          mig í að skoða Konungshöllina og Silfruðu pagóðuna sem
          voru byggð snemma á 20. öld og eru gulli skreytt mannvirki
          eins og konungum einum hæfir. Mjög fallegt alltsaman. En
          meira gat ég ekki skoðað og endurheimti því vegabréfið
          mitt og keypti mér þriggja daga pakka til Ho Chi
          Minh-borgar (eða Saigon fyrir þá sem horfa á gömlu
          stríðsmyndirnar um Víetnam) í gegnum svæðið sem
          Mekong-fljótið rennur til sjávar.</p>
        <p>Pakkinn var lítt frá sögu færandi, fékk að sjá hversu
          mun iðnvæddari Víetnamar eru heldur en nágrannaþjóðirnar í
          austri en lítið meira. Hausverkurinn versnaði dag frá degi
          og hávaðinn jókst því nær sem ég dróst Ho Chi
          Minh-borg. Ég held án efa að Víetnam sé hávaðasamasta land
          í heimi. Í Phnom Penh er kannski mikið af mótorhjólum en í
          Víetnam eru göturnar bókstaflega fullar af mótorhjólum,
          svona jafnfullar og Lækjargata á Menningarnótt. Og á
          Indónesíu eru menn kannski óhræddir við að nota flautuna,
          en í Víetnam líða ekki 2 sekúndur án þess að maður heyri
          röð bíla flauta næstu 10. Og eitthvað hefur þessi hávaði
          frá umferðinni uppfært sig inn í hegðunina því Víetnamar
          tala sennilega manna hæst og margir í einu í sömu
          samræðunum auk þess að gera allt á sem hávaðasamasta máta
          og mögulegt er. Jafnvel hnerrarnir þeirra hljóma tífalt
          meiri en hnerrar íslenskra karlmanna. Og þannig getur 5
          manna hópur Víetnama haft sömu læti og heilt
          kríuvarp. Alveg skelfilegt land til að vera með
          höfuðverk.</p>
        <p>En hvers vegna eftir þetta, ákveð ég svo að fara í 40
          tíma lestarferð upp gjörvalt landið frá Ho Chi Minh-borg
          til Hanoi án þess að stoppa neinsstaðar á leiðinni (tveir
          bæir þarna á milli eru til dæmis á heimsminjaskrá
          UNESCO)?</p>
        <p>Ein ástæðan var sú að ég stóð þeirrar trúar að lestin
          væri rólegasti staðurinn í landinu og væri þar með kjörin
          til að losna við höfuðverkinn. En aðalástæðan var sú að
          flugbandalagið mitt tókst að misupplýsa mig um þá
          staðreynd að það væri ekki hægt að fljúga frá Hanoi, í
          Norðu-Víetnam, til London, heldur yrði ég að fljúga frá Ho
          Chi Minh og lét mig ekki vita af því fyrr en ég var kominn
          til Ho Chi Minh svo ég ákvað ljúka bara ferðalaginu norður
          strax af og skellti mér í lestina. Ég hefði getað keypt
          flug fyrir örlítið minna, en flug læknar ekki höfuðverki
          eins og lestin gerði. Reyndar svaf ég 40 stundirnar nánast
          samfleytt og hef sjaldan upplifað jafn langa ferð jafn
          stutta.</p>
        <p>Þegar lestin kom til Hanoi var enn nótt svo ég ákvað að
          skella mér bara strax í tveggja daga ferð til Ha Long
          flóans sem merkilegur fyrir fjölmarga feikimagnaða kletta
          sem sumir hverjir innihalda hella og setti UNESCO svæðið á
          náttúruminjaskrá fyrir þetta sérstaka landslag sem hann
          hefur. Ég fór í ódýrusta 4 tíma túrinn sem ég fann til að
          skoða flóann sem innihélt hellaskoðun og siglingu um
          flóann. Túrinn innihélt auðvitað bara heimamenn að mér
          undanskildum og fór því fram á víetnömsku eingöngu. Ég
          einangraði mig frá hávaðasamri restinni uppi á þaki þar
          sem ég fékk líka útsýni á meðan báturinn sigldi um flóann
          fræga. Hellirinn sem við heimsóttum var meira eins og
          sirkús þar sem búið var að upplýsa hann með öllum
          regnbogans litum og skreyta með svona hella-goshver og
          hella-snák. En það var samt merkilegt hversu stór og víður
          hellirinn var og svo var bara landslag flóans nógu fallegt
          til að gera þetta allt þess virði. Svo hef ég bara verið
          að fíla mig í Hanoi sem er furðu heillandi borg þrátt
          fyrir öll mótorhjólin.</p>
      </section>

      <section id="ha-noi-van-gia">
        <header class="heimsreisa-section-header">
          <h2>Ha Noi – Van Gia</h2>
          <h3>Made in Vietnam: <em>Rúnar Berg</em></h3>
          <date datetime="2008-05-29">29. maí 2008</date>
        </header>
        <p>Ég hef verið að gramsa í þessum örlitla fataskáp, eða
          poka öllu heldur, sem ég hef borið síðustu 9 mánuðina. Af
          forvitni ákvað ég að skoða litla hvíta miðann á dótinu
          mínu. Sá þar að flestar eignir mínar eru <em>„made in
            Vietnam“</em>, þar með talinn 16.000 króna gore-tex
          regngalli keyptur í Útilíf áður en ég fór út. Og þar sem
          allt sem ég á er víetnamskt að uppruna fannst mér við hæfi
          að endurnýja fataskápinn (eða pokann) með ósviknum
          víetnömskum gæðavörum svona áður en ég myndi snúa heim sem
          tilvonandi námsmaður — hvers litla orlof eru einu
          peningarnir sem hann á eftir.</p>
        <p>Ég lét sérsníða á mig glæný jakkaföt úr gæðaefni með
          vesti, silkibindi og skyrtu og auka buxur fyrir sama
          pening og made in Vietnam-regnstakkinn sem ég keypti í
          Útilíf. Auk þess keypti ég annað silkibindi á rúmar 300
          kr. „Ósviknar“ Levis gallabuxur á rúmar 700 krónur,
          „alvöru“ Lacoste pólóbol á rúmar 300 og að lokum, það
          besta, <em>„ekta“</em> Adidas sólgleraugu (made in USA) á
          90 kall. Auk þess lét sérsauma á mig eftirlíkingu af skóm
          sem myndu kosta svona 9-10 kall heima, skó sem væru þá
          saumaðir eftir staðli hérna í Víetnam hvort eð er. Nema ég
          borgaði rúmar 2000 krónur fyrir og fékk þá afhenta næsta
          dag. Ég hef aldrei átt skó sem passa svona vel á mig og
          svo er mjög gott að losna undan léttgönguskónum sem ég
          keypti á 12.000 kall í Útilíf (<em>Made in Vietnam</em>)
          sem hafa verið að slitna jafnt og þétt og bera viðeigandi
          táfýlu sem á það til að myndast eftir 9 mánaða notkun.</p>
        <p>Við þetta er pokinn minn orðinn svo gott sem
          troðinn. Uppgötvunin um að ég sé að fara heim eftir minna
          en viku fékk mig til að hala inn örfáum minjagripum og
          hlutum sem ég veit að koma sér vel heima en kosta einn
          áttunda hérna, til dæmis lítinn marmara-Búdda á 70
          krónur. Ég átti öll þessi kaup í heimsminjabænum Hoi An
          sem hefur einnig verið ánefndur: <em>„Staðurinn sem þú
            lætur gera á þig helling af fötum“</em> — því það kostar
          allt samasem ekki neitt þarna.</p>
        <p>Af öllum þessum tugum, ef ekki hundruð, klæðskerabúðum
          sem hanna flest allt, eða kópera öllu heldur, eftir óskum
          túristans frátöldum þá innihalda einstaka blöndu af
          víetnömskum, kínverskum, japönskum og evrópskum arkitektúr
          frá allt að 16. öld og það var það — en ekki
          klæðskerabúðirnar — sem fékk UNESCO til að setja bæinn á
          heimsminjaskrá.</p>
        <p>Það er svo önnur stétt sem er reiðubúinn að fara mjög
          ítarlega eftir óskum túristans sem hefur blossað upp hérna
          í Víetnam. Stétt sem kallar sig upp á enskuna <em>easy
            rider</em> og ég kýs að íslenska sem
          „léttreiðknapar“. Þetta eru mótorknapar sem aka um borgir
          og bæi í leit af túristum til að hoppa upp á bak með sér
          og keyra þá um sveitir og stórborgir frá einum degi og upp
          í margar vikur.</p>
        <p>Ég hafði nýsloppið úr 12 tíma rútunni frá Hanoi til
          heimsminjabæjarins Hue þegar léttreiðknapi að nafni Hieu
          kom eins og riddari ríðandi á mótorhjóli og reddaði mér 5
          dala gistingu. Hann kynnti mér fyrir dagsferðum sem hann
          stæði fyrir svo maður gæti séð helstu merkisstaði þessarar
          gömlu höfuðborgar (sem fékk útnefninguna frá UNESCO vegna
          leifa frá Nguyen-tímabilinu (1802–1945) þar sem stjórnvöld
          þess tíma settu Hue sem höfuðborg Víetnam þess tíma og
          skildu eftir sig fullt af mögnuðum stórvirkjum) og eftir
          að hafa séð að Íslendingar höfðu mælt með honum á
          móðurmálinu okkar í bók sem hann bar þá ákvað ég að slá
          til í einn stuttan reiðtúr.</p>
        <p>Hieu ók mig milli fjölda virkja, grafreita og
          pagóða. Fékk að sjá hvernig víetnamskir munkar biðja og
          bandarísk skotvirki frá 7. áratug síðustu aldar sem
          innihéldu einnig magnað útsýni yfir Ilm-ána svonefndu
          (<em>Perfume River</em>) til að byrja með. Hieu sagði mér
          að Bandaríkjamenn hafi skemmt ilminn — sem fyrrnefnd á
          dregur nafnið sitt af — með sprengjunum sínum í bandaríska
          stríðinu (sem er vesturlandabúar kalla
          Víetnam-stríðið).</p>
        <p>Hieu ók mig líka að grafreitnum fræga sem inniheldur
          grafir helstu keisara Nguyen-tímabilsins þar sem gröf Tu
          Duc er hvað frægust. Hieu sagði mér að Tu Duc hafi verið
          frægur fyrir að hafa samið (eða sagst hafa samið) yfir
          4000 ljóð en hann hefði verið skelfilegur keisari og fullt
          af fólki hefði dáið vegna skipana hans um að taka það af
          lífi fyrir minnstu sakir. Undir lok dagsins ók Hieu mig um
          sveitirnar í kring um Hue þar sem bæjarbúar voru á fullu
          að uppskera hrísgrjón. Af einhverjum ástæðum fannst þeim
          mjög eðlilegt að stafla grösunum á miðjan vegin (sem var
          svo mjór að hann myndi varla flokkast undir hjólreiðastíg
          heima) en þetta var allt mjög sérstakt.</p>
        <p>Hieu endaði svo reiðtúrinn á því að sýna mér „japanska“
          brú frá 18. öld, sem er í raun víetnömsk kópering af
          frægri alvöru japanskt hannaðri brú í Hoi An. En eins og
          Víetnömum einum sæmir var eftirlíkingin hreint ekki svo
          slæm og sýnir það og sannar að í yfir 200 ár hafa
          Víetnamar alltaf verið bestir í eftirlíkingunum.</p>
        <p>Það var nú eitt í viðbót sem Hieu sýndi mér áður en
          hann fór með mig í sveitirnar í kring, að frátöldu sjálfu
          borgarvirkinu sem Hieu benti mér á að hefði verið að mestu
          sprengt í bandaríska stríðinu, en það var 400 ára gömul
          pagóða sem komst í heimspressuna 1963 þegar munkur frá
          pagóðunni, <em>Thich Quang Duc</em>, ók á blárri Austin
          bifreið frá Hue alla leið til Saigon, settist þar á götuna
          í lótusstellingunni, hellti yfir sig bensíni og brenndi
          sig lifandi í mótmælaskini. Ástæðan var harðræði Diem, sem
          var þáverandi forseti Suður-Víetnam og er bendlaður við
          dauða yfir 50 þús. manna. Munkurinn lést við mótmælin og
          er hann grafin undir stúpu í hofinu auk þess sem
          Austin-bifreiðin og nokkrar myndir af atburðinum eru til
          sýnis í hofinu. Meðal annars mynd af hjartanu hans sem
          Hieu sagði mér að hafði sloppið óskemmt frá brunanum. Það
          þarf greinilega meira en smá bruna til að gott og hugrakt
          hjarta eins og hjarta Thich Quang Duc beri skaða af.</p>
        <p>Eftir þennan dagreiðtúr með mótorknapanum Hieu tókst
          honum að sannfæra mig að kannski væri sniðugara að fara
          til Hoi An aftan á hjólinu hans heldur en í rútu. Þannig
          varð þessi dagreiðtúr að þriggja daga túr.</p>
        <p>Við lögðum af stað snemma um morguninn eftir góða
          núðlusúpu með tófú í morgunmat á aðeins 36 krónur (í
          Víetnam getur maður víða fundið heitar máltíðir á undir 20
          krónum, fullnægjandi 4ra rétta grænmetismáltíðir á 36
          krónur og kalda drykki á rétt yfir tíkall en oftast fylgir
          íste frítt með hverjum máltíðum). Við komum til Hoi An
          rétt áður en það byrjaði að kvölda en á leiðinni stoppuðum
          við nokkrum sinnum til að sjá til dæmis magnaða
          paradísaströnd sem var alveg tóm, bandarísk og frönsk
          skotvirki, fílalaug og marmarafjall með urmul af hellum og
          tveimur pagóðum uppi.</p>
        <p>Marmarafjallið fannst mér hvað merkilegast af deginum
          þar sem hellarnir innihéldu hver sín Búddalíkneski sem
          hafði verið skorin úr hellisveggnum, einn þeirra
          ábyggilega 10 metrar á hæð. Mjög merkilegt að sjá þetta
          inni í svaka víðum hellissalnum þar sem eina lýsingin kom
          í gegnum örlítið gat á toppnum. Hieu sagðist halda að um
          20 munkar lifðu á fjallinu í þeim tveim pagóðum sem þarna
          eru. Hieu náði að redda mér $5 gistingu í Hoi An, þó hann
          hefði þurft að leita dálítið fyrst því gistingar eru
          almennt ekki mjög ódýrar í Víetnam, þá sérstaklega ekki á
          túristastöðum eins og Hoi An. Næsta morgun var Hieu svo
          mættur fyrir utan hótelið klukkan 5:30 um morguninn til að
          skutla mér að Cham-rústunum í My Son sem er 40 kílómetrum
          frá Hoi An. En rústirnar eru víst nokkuð vinsælar meðal
          ferðamanna (enda á heimsminjaskrá UNESCO) svo það er
          vissara að mæta snemma bæði til að vera á undan
          túristaskaranum og hitanum. Rústirnar voru svona eins og
          við var að búast af 9. alda hindúahofum menningar sem
          síðar feldi Khmer-veldið (sem byggði Angkor) og átti svo
          eftir að vera hrakin til Kambódíu af Víetnömum og snúast
          þar til íslam.</p>
        <p>Þessar rústir mörkuðu svo endirinn á þriggja daga
          reiðtúr með léttreiðknapanum Hieu hvers helsti kostur var
          að vita alltaf hvernig maður átti að fara sem ódýrast að
          hlutunum. Hann ók mig til baka reynandi að sannfæra mig um
          að fara með honum í 6 daga til viðbótar til Da Lat nær Ho
          Chi Minh borginni en ég ákvað frekar að spara með því að
          taka næturrútuna til Nha Trang 3 dögum seinna og eyða
          sparnaðinum í fatakaup í Hoi An seinna sama dag.</p>
        <p>Ég kom semsagt með mótorhjóli frá Hue til Hoi An og með
          rútu frá Hanoi til Hue. En áður en ég fór í rútuna til Hue
          þá pantaði ég mér þriggja daga pakka til bæjar sem
          heitir <em>Sa Pa</em> og er á hálendinu við kínversku
          landamærin. Sa Pa er þekktur fyrir minnihlutahópa í nálgum
          dölum af öðrum kynstofnum en þeim víetnamska en eiga það
          sameiginlegt að koma öll frá Kína á mismunandi tímabili
          síðustu 2000 árin.</p>
        <p>Víetnam hefur þá sérstöðu að það er í raun ódýrara að
          kaupa sér pakka en að ferðast sjálfstætt, nema gallinn er
          bara sá að maður þarf þá að ferðast með hópi og gera allt
          eftir fyrir fram ákveðnu plani. Ég lét mig hafa það að
          þessu sinni enda alltaf að spara og keypti semsagt pakka
          sem innihélt lestarferð til og frá Sa Pa, gistingu á
          flottasta hóteli sem ég hef gist á, mat, tvær leiðsagðar
          gönguferðir samtals einungis 20 kílómetra og heimagistingu
          í þorpi í miðri seinni gönguferðinni. Þetta var allt
          voðalega auðvelt og smá túristalegt, þó ekki jafn slæmt og
          gangan sem ég fór í frá Chieng Mai í norður-Tælandi.</p>
        <p>Veðrið þótti mér merkilegast þarna en það var eiginlega
          bara ískalt þarna þegar það var alskýjað. Við fórum í
          fyrstu gönguna strax þegar við komum úr lestinni um
          morguninn. Fengum að sjá þorp, hrísgrjónaakra og annað
          slíkt. Þessir minnihlutahópar þarna virðast halda vel í
          menningarnar sínar en þau voru flest klædd sínum
          hefðbundnu skrúðum og töluðu flest sín eigin tungumál
          þrátt fyrir að nær öll samskipti og kennsla barnanna fari
          fram á víetnömsku. Þorpin sem við sáum voru samt
          hefðbundin bóndabýli sem maður hefur séð svo oft áður,
          lítið um rafmagn og allt voða gamaldags svona. Svo var
          gengið aftur upp á hótel og tekið heita sturtu. Ég var
          alveg búinn að gleyma notalegheitunum sem fylgja heitri
          sturtu. Ein stelpa sem var með mér í göngunni sagði mér
          svo frá því hvernig hún hafði séð hund vera slátrað seinna
          um daginn. Hún sagði mér hvernig hún hafi séð hund fastann
          með höfuðið í rimlagirðingu og svo hvernig kona hafi komið
          út með barefli. Af skiljanlegum ástæðum leit hún undan og
          svo hafi hún heyrt mikið væl í hundinum sem svo
          hætti. Líklegast hefur svo verið snætt á hundinum seinna
          sama dag en eins og vitað er er allt borðað í
          Víetnam. Framandi matur eins og hundur, snákur eða
          skjaldbaka þykir þó svaka fínn matur og menn þurfa ekki að
          óttast að borða slíkt óviljandi þar sem maður myndi sjá
          það á formlegheitunum eða á verðinu.</p>
        <p>Seinni tveir dagar pakkans voru svipaðir þeim
          fyrsta. Við gengum um, sáum hrísgrjónaakra og þorp. Nema í
          þessari seinni gönguferð var gist í heimagistingu í einu
          þorpinu. Það var samt ekki jafn spennandi og það hljómar
          þar sem það var risa-stór vist með tveim öðrum hópum þar
          inni. Svo var farið inn á hótel og beðið til kvölds þegar
          lestin lagði af stað aftur til Hanoi og undir morgun
          fjórða dags var ég kominn í þriðja sinn í þessa höfuðborg
          Víetnam.</p>
        <p>Núna er ég hins vegar í bæ að nafni Van Gia sem er
          ágætlega nálægt Ho Chi Minh borginni í sunnanverðu
          landinu. Ég frétti að Ingi Björn, annar Grindvíkingur,
          væri hérna hjá frænda sínum að nafni Björn. Ég hafði
          samband við Inga Björn og fékk að dvelja hjá frænda hans í
          þessum bæ. Van Gia sér ekki mikið af vestrænu fólki. Það
          er greinilegt á fólkinu sem horfir á mann og börnunum sem
          hlaupa á eftir manni. En bærinn er fallegur. Alveg við
          sjóinn með eyjum og fjöllum í kringum sig auk hellings af
          bátum og húsum á fljótandi fiskeldi. En hérna verð ég
          þangað til á laugardaginn, fer þá til Ho Chi Minh
          borgarinnar þaðan sem ég flýg til Lundúna með tveggja tíma
          stoppi í Hong Kong á mánudaginn næstkomandi.</p>
      </section>

      <section id="ho-chi-minh-london">
        <header class="heimsreisa-section-header">
          <h2>Ho Chi Minh – London</h2>
          <h3>Ferðalok: <em>Rúnar Berg</em></h3>
          <date datetime="2008-06-03">3. júní 2008</date>
        </header>
        <p>Jæja, þá er þetta búið, Ég var nokkra daga í Ho Chi
          Minh-borg sem ég notaði aðallega til að slaka á, enda var
          þetta í annað skiptið mitt í borg sem ein heimsókn ætti að
          vera meira en nóg. Og ég get ekki sagt annað en mér var
          farið að hlakka svolítið til að komast heim. Það sem átti
          að vera 8 mánaða reisa til um fimmtán landa, endaði sem 9
          mánaða ferð um yfir 20 lönd í 6 heimsálfum. Það er
          svolítið magnað.</p>
        <p>Eg kem líklegast breyttur maður heim, Níu mánuðir með
          svona reynslu að baki hlýtur að breyta manni. Það sá ég
          vel í Lundúnum þar sem ég skoðaði <em>Brittis museum</em>
          í rólegheitum á meðan ég beið eftir fluginu mínu heim.</p>
        <p>Fyrir 9 mánuðum síðan, hefðum við Skúli hafið reisuna í
          þessu merka safni —sem safnar gripum allstaðar af úr
          heiminum—, þá hefði ég eflaust gengið í gegnum það, lesið
          af spjöldunum og hugsað með mér, „úhh, ahhh, en sniðugt.“
          En núna, með allan hnöttinn að baki, hafandi heimsótt
          flesta þá staði sem safnið hefur sína gripi frá, séð
          stytturnar á Raba Nui í eigin persónu, indjánaskart í
          Kostaríka, hindúa greftrun í Angor Wat og fleira, að þegar
          ég sé þetta til sýnis, hálfum hnetti í burtu frá
          upprunanum, til sýnis fyrir evrópskan almúgann, svo hann
          geti tekið sýnar ljósmyndir í einum <em>tube</em> í burtu
          frá heimillinu sínu, þá líður mér undarlega. Af hverju er
          Moai í Londun en ekki Raba Nui, þar sem hann var búin
          til?</p>
        <p>En jæja, þetta var bara smá hugleiðing sem ég átti í
          lokin. Áður en ég kveð þá vill ég nýta tækifærið og kvetja
          alla til að ferðast, ferðast í burtu á framandi slóðir,
          ekki bara til Benedorm eða <em>Brittish Museum</em>. Að
          ferðast til að upplifa ævintýri, villast upp á fjöllum á
          Súmötru, detta niður eldfjall í Níkaragva, læra tangó í
          Argentínu, kenna börnum ensku í Kambódíu.</p>
        <p>Líklegast er þetta ekki það síðasta sem þið munuð heyra
          frá mér. Ég mun aftur halda í aðra eins reisu og safna mér
          fleiri ævintýrum til að segja frá. Það sama gildir
          líklegast um Skúla. Þegar maður er komin
          með <em>ferðabaktríuna</em> svökölluðu, þá er ekki aftur
          snúið. — En þangað til þá, þá kveð ég.</p>
        <p><em>Ég þakka öllum sem fylgst hafa með</em><br />
          <em>Rúnar Berg Baugsson</em></p>
      </section>
    </article>
  </body>
</html>
